id,text,foot_notes
1,Ша сов къинхетаме<sup>1</sup> а‚ къинхетаме<sup>2</sup> а волчу Делан цIарца.,"<p>""БисмиллахIир-рахьманир-рахьим"" цуьнан аятех ца лерича (Абу-Хьанифатан а, кхечеран а мазх1аб), 7-гIа аят хуьлу: ""Хьо шайна оьгIаз ца ваханчеран…"" чекхдаллалц.</p>  <p>Суратан юьххьехь ""Аш āла"" боху дош ду къадар дина (яздина доцуш, дагахь долуш). Дала Шен лешна доIа хьесапехь доссина ду иза.  </p>  <p>Ша сов къинхетаме а, къинхетаме а волчу Делан цIарца – ""БисмиллахIир-рахьманир-рахьим"".  </p>  <p>Дела хьехорца, Делан цIе яккхарца д1адоло ас хIара дешар, массо а хIуманал хIалха Иза хьахаво ас, Цуьнгара гIо а лоьхуш. Веккъа Иза ву-кх Шена Iибадат дан хьакъ верг, Цуьнан къинхетамо чулаьцна массо а хIума.  </p>  <p>Цуьнца д1адолалуш ду Къуръанан хIор сурат – 9-гIа сурат Аль-товбадоцург – бусалбанаш нисбархьама массо а шайн гIуллакхаш а, дешнаш а къинхетаме волчу Делан цIарца д1адолорна т1е,         Цуьнгара гIо а лоьхуш.  </p>  <p>  Сов къинхетаме верг –  ألرحمان(Аль-Рахьман) – Дела ву, Шегахь дукха боккха къинхетам болу, Шен къинхетамо массо а хIума чулоцуш долу. Делахь а, и гуттарена долу сибат дац. Iаьрбийн маттахь فعلان ""фаIлан"" вазнехь (моделаца) кхуллучу дешнийн гуттаренан сибат ца хуьлу.  </p> | <p>  Къинхетаме верг – ألرحيم (Аль--Рахьим) – гуттар къинхетаме волу Дела. فعيل ""ФаIил"" вазнехь (моделаца) гуттаренан сибаташ долу дешнаш кхуллало.</p>  <p>Цундела тафсиран Iеламнаха иштта маьIна дина цу дешнийн:  </p>  <p>ألرحمان (Аль-Рахьман) – Сов къинхетаме верг – дуьненахь рицкъ даларца а, шайн гIуллакхашка хьажарца а массарех а шортта къинхетам болуш, бусалба а, керста а ца къестош.  </p>  <p> ألرحيم (Аль-Рахьим) – Къинхетаме верг – эхартахь Шен гуттаренан къинхетам Шех кхоьруш хиллачу муъманахах хир болуш.  </p>"
2,"Хастам<sup>1</sup>бу Далла<sup>2</sup>– Iаламийн<sup>3</sup>Дена<sup>4</sup>,","<p>  Хастам – ألحمد Аль-хьамд– вазвеш Дела хастор, Дела дукхавезар. ""Хастам"" бохучун маьIна ""шукр"" бохучул шуьйра ду. ""Шукр"" деккъа Дала деллачу ниIматашна дуьхьал баркалла алар ду.</p> | <p>  Дела – иштта гочдина Iаьрбийн дош ألله ""АллахI"".</p>  <p>АллахI – Делан цIарех уггар йоккханиг, уггар чулацаме ерг ю. Цу цIаро гулдеш ду Делан дерриге а сибаташ. И цIе кхечу цхьанна хIуманан хила йиш яц, Ша массо а хIума кхоьллина, кхобуш волу Шена бен кхечунна Iибадат дан хьакъ доцчу цхьан Делан бен.  </p> | <p>  Iалам (Iаламаш) عالم – жинсан (тайпан) цIе. Масала: адамийн Iалам, жинийн Iалам, акхаройн Iалам и. дI. кх.</p> | <p>  Iаьрбашха: رب ""Рабб"" – Кхиош-кхобург, я Кхиош-кхобуш верг, я кхиош-кхобу Дела – иштта гочдина и Iаьрбийн дош. Иза схьадаьлла Iаьрбийн رب، تربية ""рабба"", ""тарбия"" бохучу дешнех. ""Кхетор, кхиор, кхабар, кхечунан гIуллакх тергал дар"" маьIнехь ду и дош. ""Рабб"" бохучун маьIна, и цхьа кхечу дашна т1етоьхча, хила тарло: ""Шен долахь массо а хIума дерг"", ""ХIумане хьожуш верг"", ""Шена кхечара Iибадат деш верг"", ""Шена кхиберш муьтIахь болу эла"", ""ХIуманан да"" и. дI. кх.</p>"
3,"Ша сов къинхетаме‚ къинхетаме волчу,",
4,Шен долахь бекхаман де<sup>1</sup>долчу.,"<p>  Бекхаман де – Къематде, Дала хIоранна ша дуьненахь динчуьнца, шен Iамалашка хьаьжжина бекхам бийр болу, барт хоттур болу (къемат) де.</p>"
5,Хьуна Iибадат до оха‚ Хьоьга гIо а доьху<sup>1</sup>.,"<p>  Хьо, хIай АллахI- Дела, къаставо оха Iибадат дарца, гIо дехарца. Деккъа Хьуна до оха Iибадат, Хьан меле дог а дохуш, Хьан Iазапах а кхоьруш.</p>"
6,"Нисде Ахь тхо нийсачу новкъа<sup>1</sup>,","<p> Нийса некъ – Делан бакъ болу некъ, бакъ долу дин – Ислам. Цу тIе нисделахь тхо.</p>"
7,"Ахь шайна ниIмат деллачеран<sup>1</sup>новкъа,
        
      
      Хьо шайна оьгIаз<sup>2</sup>ца ваханчеран а‚ тила<sup>3</sup>ца беллачеран а новкъа.","<p>  Ахь шайна ниIмат делларш – пайхамарш, дика Iамалш йинарш, бакълийнарш, Делан новкъахь къахьегнарш, Делан дуьхьа шайн синош а, даьхни а дIаделларш. Церан новкъа нисделахь тхо.</p> | <p>  Хьо шайна оьгIазвахнарш – Хьуна дуьхьалбевлла хилла болу, Хьан дозанех бевлла, Хьо шайна оьгIазвахана Хьан мостагIий, Хьоьца хилла йолу ваIда йохийна болчу жуьгтех тера.</p> | <p>  Тилабелларш – Хьан нийсачу некъах юьстахбевлларш, Хьуна тIехь харцдерг кхоьллинарш, Iийса Делан кIант ву бохучу насарех тера.</p>  <p>  Ламаза т1ехь х1ара сурат (аль-Фатихьа) дешна ваьлча, массо а фукъах1ааша (Шар1ан 1еламнах) дика лерина Ᾱмийналар. Цуьнан маь1на ду ""Тхан до1ина жоп лолахь, х1ай веза Дела!"" Уьш берриг бартабахна иза суратан аят дац аьлла, цундела и Къуръан чохь яз ца до.  </p>"
8,Алиф-лᾱм-мῡм<sup>1</sup>.,"<p>  Алиф – лᾱм – мῡм – 1аьрбийн элпаш. Оцу элпашца д1адолош ду Дала сурат нахана хаийта къамел элпех лаьтташ хилар, элпаш Делан къайленех, Цуьнан му1жизатех хилар. Иштта Къуръанан аяташ лаьтташ ду элпех.</p><p>  Цхьадолу сураташ Дала цхьацца элпашца д1адолош ду Къуръанан тамаше а, инзаре а чулацам гайтархьама. Цхьаболу 1еламнах уьш билгалдаха г1иртина. Иштта, Абу – 1алията аьлла: أليف “Алиф"" - ألله“Аллах1“ бохучун дог1а ду, لام “Лᾱм”- لطيف“Лат1ῡф” бохучу Делан ц1еран дог1а ду, ميم“Мῡм”-  مجيد“Маджῡд“ бохучун маь1нехь ду. Кхидолу цхьацца сураташ кхечу элпашца долалуш ду, церан а цхьацца маь1наш дина. Делахь а, тоьлашдерг ду “ Цу элпашца Шена луург Далла Шена дика хаьа,”аьлла сацар. </p>"
9,"ХIара жайна,  цу чохь шеко яц, нийса некъ бу /Делах/ кхоьруш болчарна.",
10,"Уьш бу хьуламех долчух<sup>1</sup>тешаш берш, ламаз хIоттош<sup>2</sup>берш, Оха шайна деллачу рицкъанна тIера /дикачу аг1ор/ харжаш а еш<sup>3</sup> берш.","<p>  Хьуламехь дерг – иштта гочдеш ду 1аьрбийн дош غيب г1айб. Г1айб – Дала дуьйцуш долу адамна б1аьрга ца го х1уманаш ду: къематде, кошан 1азап, ялсамани, жоьжахати…</p> | <p>  Ламаз х1оттор – Деле дог а дерзийна, массо а рукна а, суннаташ а кхочуш а деш, дуьззина ламаз дар. Вуьшта хиллехьара, Ламаз дешаьлла дуьтур дара Дала.</p> | <p>   /дикачу аг1ор/ харжаш еш – Дала шайна деллачу рицкъана т1ера дикачу аг1ор харжаш еш, саг1а луш. Аято юкъадало закат а, саг1а а, Дела реза волчу аг1ор еш йолу кхин харжаш а ( шен зудчунна, шен берашна, дин даржорна, юкъарчу г1уллакхна, мохк 1алашбарна, зулам духатохарна…). Ибн-Касира аьлла: ""Дала дукха хьолехь ламаз а, /дикачу аг1ор/ харжаш яр а цхьана хьахош ду, х1унда аьлча ламаз Делан коьрта хьакъ долу дела, ткъа оьшучу метте харжаш яр нехан хьакъ долу дела. И ший а хьакъ вовшах хоттаделла ду. И шиъ бусалба стагна т1ехь долу коьрта важибаш ду. Хьадисехь ду кхо х1ума вовшах къаста йиш йоцуш доссийна ду Дала, аьлла: царах цхьаъ ца дахь, цуьнца хоттаделларг а къобалдеш дац.Уьш ду: ламаз а, закат а; Далла муьт1ахь хилар а, элчанна муьт1ахь хилар а; Далла шукур дар а, дена-нанна шукур дар а. Ламаз деш вац, нагахь санна, шегахь долу даьхни закат лучу бараме кхаьчча, закат луш вацахь.  Далла муьт1ахь вац, нагахь санна элчанна муьт1ахь вацахь. Далла шукур деш вац, нагахь санна дена-нанна шукур деш вацахь.</p>"
11,"Ишттанаш а бу уьш, тешаш, хьоьга доссийначух (Къуръанах) а, хьоьга доссийначул хьалха диссийначех<sup>1</sup>а, эхартах а уьш ч1ог1а тешаш бу.","<p>  Хьоьга доссийначу (Къуръанал) хьалха диссийна Делан жайнаш: Таврат, Забур, Инжил…</p>"
12,Уьш бу шайн Кхиош-кхобучуьнгара нийсачу новкъахь‚ уьш бу баккхийбийраш.,
13,"Баккъалла а, ца тешаш берш – царна бен дац ахь шайна кхерам тесча а‚ ца тесча а‚ уьш тешар бац.",
14,"Церан дегнаш а‚ лергаш а, мухIар а тоьхна, дIакъевлина‚ церан бIаьргашна дуьхьал кирхьа ду‚ царна хир ду деза доккха Iазап.",
15,"Нахах бу цхьаберш‚ шаьш олуш: ""Тешна тхо Делах а‚ тIаьххьарчу дийнах а""- уьш ма бац тешаш.",
16,Iехо гIерта уьш Дела а‚ ийман диллинарш а‚ амма цара ца Iехабо шаьш бен‚ – /и/ ца хаало-кх царна.,
17,Церан дегнашкахь цамгар ю‚ Дала алсамъяьккхи и кхин т1е а цамгарца‚ царна ма ду лазош долу Iазап‚ шаьш хиларна харцлуьйш.,
18,"Цаьрга аьлча: "" Ма леладе лаьтта т1ехь боьханиг"", цара олу: ""Тхо-м диканиг лелош дерш ма ду!""",
19,Уьш бац‚ ткъа‚ боьханиг лелош берш? Делахь а‚ хаа ца ло-кх царна.,
20,"Цаьрга аьлча: ""Тешийша‚ нах ма тешшар"", цара олу: ""Тхо тешар ду ткъа‚ Iовдалш санна?"" Баккъалла а, уьш бац ткъа‚ Iовдалш? Амма, ца хаьа-кх царна.",
21,"Ийман диллинчарна дуьхьалкхетча‚ цара олу: ""Тхо ийман диллина ду."" Шайн шайтIанашца цьанабисча‚ цара олу: ""Баккъалла а, тхо шуьца ма ду‚ тхо-м уьш (ийман диллинарш) хьийзош дарий"".",
22,".Дала сийсаза бийр бу уьш, ч1аг1бийр бу шайн тиларчохь д1а-схьа хьийзаш.",
23,Уьш бу нийсачу некъах тилар эцнарш‚ ма сắ ца хили-кх церан йохка-эцарх‚ уьш ца хили-кх нийсачу новкъахь.,
24,Уьш тера бу‚ цIе а латийна‚ тIаккха цо шена гонаха дерг серладаьккхича‚ Дала шайн нур дIа а даьхьна‚ боданехь бисинчарех‚ шайна х1умма ца гуш<sup>1</sup>.,"<p> Ибн-Касира яздо шен مختصر Мухтасаржайни чохь: «Дала мунепикъаш, цара Делан нийса некъ  д1а а тесна, тиларчу бахар тардеш ду 1аьржачу аренгахь ц1е латийначух: ц1еран серлонах пайда оьцу цо вохваларца а, д1авахарца а. Т1аккха и ц1е д1а а яйна, боданехь вуьсу и, х1умма ца гуш. Цунах терра, цара ийман диллинчул т1аьхьа керстаналла харжарна, Дала нур д1адаьхьна церан дегнашкара».</p>"
25,"Къора а‚ мотт а ца хууш а‚ бIаьрзе<sup>1</sup>а хилла, уьш юха ца боьрзу-кх/нийсачу новкъа/.","<p>  Б1аьрзе – б1аьрсадоцург. Кхузахь Дала буьйцурш мунепикъаш бу: къорачарах тера бу уьш, диканиг царна ца хеза дела, мотт цахуучарах тера бу уьш, пайдениг цара ца дуьйцу дела, б1аьрсадоцучарах тера бу уьш, нийса некъ царна ца го дела.</p>"
26,Я стигларчу догIанан марханах тера‚ шена чохь бода болуш‚ къовкъар долуш‚ ткъес тохар долуш – цара лергаш чу пIелгаш дуьхку‚ ткъес кхетна баларх ларлуш. И Дела ма ву гоне лоцур болуш и ца тешаш берш.,
27,Ткъес герга ду церан бIаьрса дIаэца‚ шайна цо серло ма еллинехь‚ дIабоьлху уьш цуьнца‚ шайна Iарж ма еллинехь‚ совцу<sup>1</sup>. Далла лиънехьара‚ хазар а‚ бIаьрса а дIахьур дара церан: Дела массо а хIуманна т1ехь ницкъ кхочуш ма ву.,"<p> Кзузахь Дала гучудоккху мунепикъан хьал: шена бусалба хиларехь дуьненан пайда белахь, динан г1уллакхаш кхочушдан хьожу и, 1аьржачу аренгахь ц1арца пайда оьцучух терра. Амма и дин бахьанехь шена цхьа жимма а дуьненахь зен хилахь, динан г1уллакхаш кхочушдарах соцу иза, ц1е д1аяйча, аренгахь верг сацарх терра. Муьлххачу хьолехь а, мунепикъаш, шаьш ийман хийцаран бахьанехь, Дала шайн нур д1адаьхьнарш бу.</p>"
28,"ХIай нах! Шаьш а, шайл хьалхарнаш а кхоьллинчу шаьш Кхиош-кхобучунна<sup>1</sup>Iибадат де‚ шу хила тарло-кх /Делах/ кхоьруш.","<p> Кхиош-кхобуш верг‚ я Кхиош-кхобург – кхузахь а‚ кхин дIа : Дела. Иштта гочдина Iаьрбийн дош رب ""Раббун"". Кхин оцунах лаьцнарг лакхахь далийна. </p>"
29,И ву шуна латтанах мотт бина‚ стигланах тхов бина‚ стиглара хи а даийтина‚ цуьнца стоьмаш а кхиина шуна рицкъана. Т1аккха ма нисве Делаца цхьа а‚ шайна хуъушехь.,
30,"Нагахь шу шеконехь делахь, Оха<sup>1</sup>Тхан лега /Мухьаммад пайхамаре/ доссош хиллачух, т1аккха схьадаладе цунах тера цхьа сурат‚ схьакхайкха шайн тешаш (г1оьнчий)‚ Дела воцург‚ шаьш бакълуьйш делахь.","<p> Оха – кхузахь Дала дукхаллин терахь далийна цхьаллин терахьан Ас, Сометтана. Къуръанан кхечу меттигашкахь дуккха а нислур ду انا Инна– баккъалла а, Оха; نحن Нахьну– Тхо Баккъалла а, Ас;  Собохучун маь1нехь. Исламан 1акъидатехь, цхьа а шеко йоццуш, ч1аг1делла ду Дела цхьаъ хилар, Ша х1уманаш кхолларехь, царна урхалла дарехь Иза цхьаьнца а дагаволуш цахилар, цхьангара а накъосталла Шена оьшуш цахилар. Ткъа кхузахь Цо дукхаллин терахь далор, Шен цхьаннан г1уллакх дуьйцуш – иза 1аьрбийн меттан башхалла ю. 1аьрбийн маттахь дукхаллин терахьан хьалхара юьхь (тхо, вай, ваьш) лелаш ю цхьаллин терахьан хьалхарчу юьхьан (со) меттана даздаран даржехь, хазчу г1иллакхехь, аьлча а, и юьхь йолчуьнан возалла гойтуш. (Хьажа Гойбасханов 1абдулхьеламан الكامل في التصريفАль-камилу филь-тасрифиц1е йолчу грамматикан жайни т1е, аг1о 21, 1995- 1416 шо). Цуьнга терра, вайнаха а, цхьангахаьттича, масала, х1ара ц1а хьенан ду, аьлла, цо г1иллакх лоций, санду ца олуш вайнду олу. Иштта кхечу меттанашкахь цхьангавистхуьлуш, цуьнан сий деш, Шуолу, Хьоца олуш.</p><p></p>"
31,Нагахь шуьга и ца далахь – ткъа и шуьга цкъа а далур дац - кхерийша цIарах‚ шен ягориг адамаш а‚ тIулгаш<sup>1</sup>а долчу. Иза кечйина цатешачарна.,"<p> Т1улгаш – кхузахь: Делах цатешачара шайна (т1улгашна) 1ибадат деш, шаьш язъеш хилла йолу х1уманаш, жа1арш (ц1уш). Оьрсашха: идолаш.</p>"
32,"Ахь /хIай Мухьаммад/ кхаъ баккха ийман диллинчарга а,дика Iамалш йиначаьрга а шайна /ялсаманин/ бошмаш хирг хиларца‚ бухахула оьхуш хиш а долуш. Х1оразза шайна цу чуьра стоьмех рицкъ мел дели‚ цара эр ду: ""ХIарра дара хьалха а вайна луш хилларг"" – царна хьалха а деллера цунах тераниг /делахь а х1ара кхин дара чамаца а, хьожаца а, куц тера хиллехь а/. Царна цу чохь цIена зударий а хир бу‚ уьш цу чохь гуттар а лаьттар бу.",
33,"Баккъалла а, Дела ийза ца ло масал даладан: чуьрккал хIуманах а‚ цул лакхарчех а (тоьлуш долчех я цул оьшуш долчех а). Ийман диллинчарна хаьа и шайн Делера бакъдерг дуйла‚ ткъа цатешачара олу: ""ХIун лиъна-те Далла цу масалца?"" Цо тилабо цуьнца дуккха а берш‚ Цо нисбо цуьнца дуккха а берш. Цуьнца тила-м ца бо Цо песакх<sup>1</sup>берш бен.","<p> Песакъ – 1аьрбашха: فاسق фасикъ-  цхьана х1уманах д1авирзинарг.Далла муьт1ахь хиларх д1авирзинарг, Дала бохург ца деш верг. Песакъ хуьлу 1еса верг а, керста верг а. Керста, иштта мунепикъ уггар луьра песакъ ву.</p>"
34,Уьш ма бу йохош Делаца хилла ваIда<sup>1</sup>барт хиллачул тIаьхьа‚ цара хедадо Дала хотта<sup>2</sup>аьлла омра динарг‚ леладо лаьтта тIехь боьханиг‚ – уьш ма бу эшнарш<sup>3</sup>.,"<p> ДIадаханчу жайнашкахь Делах а‚ пайхамарех а теша‚ аьлла‚ бина хилла барт.</p> | <p> Пайхамарца йолу уьйраш‚ гергарчаьрца йолу юкъаметтигаш, бусалбанашца лело деза доттаг1алла.</p> | <p> Эшнарш- шайна зен динарш.</p>"
35,Шу муха ца теша Делах? Шу делла ма дара. ТIаккха Цо шу ден ма дира<sup>1</sup>. Юха Цо долуьйтур ду шу‚ юха а дендийр ду<sup>2</sup>‚ тIаккха Цунна тIе дIадерзор ду шу.,<p> Ненан кийрара ара а даьхна.</p> | <p> Къематдийнахь.</p>
36,Иза ву лаьтта тIехь мел дерг шуна кхоьллинарг‚ тIаккха тIевирзира И стигланна<sup>1</sup>– Цо дIанисйира и ворхI стигалца‚ – И массо а хIуманах дерг Шена хууш верг ма ву.,<p> Делан ойла т1ейирзира стигална.</p>
37,"Хьан Кхиош-кхобучо аьллера маликашка<sup>1</sup>: ""Со воллу лаьтта тIехь т1аьхье хилийта<sup>2</sup>"". Цара элира: ""Ахь кхуллу ткъа цу тIехь боьханиг ден дерг а‚ цIий Iено дерг а? Оха бийр бара Хьуна хастам а‚ оха вазвийр а ма вара Хьо"". Цо элира: ""Со хууш ма ву шуна цахуург а"".","<p>И хьахаде нахана‚ хIай Мухьаммад.</p> | <p>Къуръан чохь яздина: халифат – 1аьрбашха: خليفة - Делан омраца лаьтта тIехь Цуьнан хьукамаш кхочушдийриг – Адам а, цуьнан зуьррет а, цхьана т1аьхьено важа хийцаеш.</p>"
38,"Цо Iамийра Āдамна массо а хIуманийн цIерш<sup>1</sup>‚ тIаккха уьш<sup>2</sup>маликашна а гайтина‚ элира: ""Йийца Суна церан цIерш‚ шаьш делахь бакълуьйш"".","<p>Цу аято гойту вайна Дала Адам а, цуьнан зуьррет а къастийна хилар 1илманца.</p> | <p>Ша Адамна цIерш Iамийна хIуманаш.</p>"
39,"Цара элира: ""Массо а вочух цIена ву Хьо. Тхоьгахь ма дац Ахь тхайна 1амийна долу 1илма бен. Хьо ву-кх хууш верг а‚ хьекъале верг а"".",
40,"/Дала/ элира: ""ХIай Āдам‚ ахь йийцал цаьрга церан цIерш"". ТIаккха цо цаьрга церан цIерш йийцича‚ элира /Дала/: ""Ас шуьга ца аьллера ткъа: Со хууш ву стигланийн а‚ лаьттан а къайле‚ Со хууш ву аш гучудоккхуш дерг а‚ аш хьулдеш хилларг а?""",
41,"Оха аьллера маликашка: ""Сужуд<sup>1</sup>де Āдамна"". ТIаккха цара сужуд дира‚ Иблис доцчо. Иза дуьхьал а делира‚ цо куралла а йира‚ – и хилира цатешачарах.","<p>Сужуд – лераме, маршаллин сужуд. 1ибадатан сужуд дац и – иза цхьана Далла бен дан ца мега.</p>"
42,"/Д1аала хьайн къоме, х1ай Мухьаммад/: Оха элира: ""ХIай‚ Āдам‚ вāха хьо а‚ хьан зуда а /ялсаманин/ бешахь‚ даа цу чохь долчух ма-дезза шайна луъург. Амма шу герга ма гIолаш хIокху диттана<sup>1</sup>– /додахь/, шуь-шиъ хир ду зулам диначарах"".","<p>Дитт – Ибн 1аббаса аьлла и кемс хилла. Библия чохь 1аж хилла аьлла ду, цхьа кхечахь – к1а. Хуург Ша Дела ву.  </p>"
43,"Галабаьхира шайт1ано и шиъ цуьнца (диттаца – марздира царна и стом кхалла). ТIаккха Цо и шиъ арадаьккхира шаьш хиллачуьра (ялсаманера). Оха элира /Āдаме а, Хьавага а, Иблисе а/: ""Охьадисса /лаьтта т1е/‚ вовшийн мостагIий<sup>1</sup>а долчу хьолехь. Шуна лаьттахь хир ю дахаран меттиг а‚ цхьа хан тIекхаччалц бахам а"".","<p>Мостаг1ий – шайт1а адамашна мостаг1 ду, шу а цунна мостаг1ий хила.</p>"
44,Āдама Iамийра ша Кхиош-кхобучуьнан дешнаш<sup>1</sup>‚ Цо (Дала) цуьнан тōба къобалдира. Баккъалла а‚ Иза ву /т1етт1а/ тōба къобалдийриг а‚ къинхетаме верг а.,"<p>Тоба дан Iамийра Дала Адамна. “Аль-А1раф” суратан 23-чу аятехь далийна Дала Адамна 1амийна дешнаш : “Тхан Кхиош-кхобург,тхешан дог1машна зулам ма дина оха, Ахь тхуна геч ца дахь,Ахь тхоьх къинхетам ца бахь,тхо хир ма ду дакъазадевлачарах”.</p>"
45,"Оха (Дала) элира: ""Чудисса цигара (ялсаманера) массо а. Нагахь шуьга Сан нийсонан некъ кхачахь (и кхача а кхочур бу), цунна т1аьхьабаьзначарна кхерам а хир бац (шайна дуьхьалкхетар долчу эхартан г1уллакхех), уьш сингаттаме а хир бац (дуьненахь шайх д1атилна дисина г1уллакхаш бахьанехь, Дала шайна мела цабаларна кхоьруш).",
46,"Цатешнарш а‚ Тхан аяташ харцдина берш а – уьш ма бу /жоьжахатин/ цIеран дай‚ уьш цу чохь гуттаренна а буьсур ма бу"".",
47,"ХIай‚ Исраилан<sup>1</sup>кIентий‚ Аш дагадаийта Сан ниIмат‚ Ас шайна делла хилла долу‚ аш кхочушъе Соьца /шаьш Суна а бен 1ибадат дийр дац, аьлла/ хилла ваIда‚ Ас кхочушйийр ю шуьца /Айса шуна хаза мела лур бу, аьлла/ хилла ваIда‚ Сох цхьаннах кхералаш.",<p>ЯIкъубан кIентий – жуьгтий. Исраил – ЯIкъуб пайхамаран цхьа кхин цIе‚ цуьнан тIаьхьенах лору жуьгтий.</p>
48,Шу тешалаш Ас охьадоссийначух (Къуръанах)‚ шуьгахь долчуьнца (Тавратаца) нийса догIуш а долчу‚ – шу ма хила цунах хьалхара цатешарш. Сан аятех кIеззиг болу мах ма эца‚ Сох кхералаш.,
49,Ма иэде аш бакъдерг харц долчуьнца‚ бакъдерг хьул ма де‚ шайна хуьушехь (Таврата чохь долу Мухьаммадан сибат).,
50,Ламаз хIоттаде<sup>1</sup>‚ ло закат‚ сужудане гIо сужуд дечаьрца.,<p>Шен хеннахь‚ шен бакъонашца ламаз де.</p>
51,Аш хьоьху нахана диканиг<sup>1</sup>? Ткъа дицдеш ма ду шайн дог1маш! Шу ма ду жайна (Таврат) доьшуш – шу хьекъале ца хуьлу?,<p>Аш омра до нахана диканиг? – Аш хьоьху нахана диканиг де олий?</p>
52,"Аш гIо лаха собарца а‚ ламазца а. Баккъалла а, иза деза (хала) ма ду/Делах/ч1ог1а кхоьруш берш боцучарна. (Иза кхочушдалур долуш дац /Далла/ муьтIахь болчаьрга бен).",
53,Уьш бу шаьш шайн Кхиош-кхобуш волчунна дуьхьалкхетарг хиларх а‚ шаьш Цунна тIе дIадоьрзург хиларх а тешаш.,
54,"ХIай Исраилан кIентий! Аш /Суна шукур дарца/ дагадаийта Сан ниIмат, Ас шуна делла хилла долу, – Ас шу даздина хилар Iаламал (шух элчанаш бахкийтарца, жайнаш диссорца).",
55,"Шу кхера дийнах‚ сино синна пайда бийр боцчу, цуьнгара гIо къобалдийр доцчу, цуьнгара мах оьцур боцчу, шайна /Делан Iазапах/ гIо хир доцчу.",
56,Дагадайта /хIай Исраилан кIентий/! Оха кIелхьардехира шу ФирIавнан нахах: вон Iазап шуна тIехь хIоттадора цара‚ бойура шун кIентий‚ дийна буьтура шун зударий – цу чохь шун сийлахь-веза волчу Кхиош-кхобучо зер ма ду<sup>1</sup>.,"<p>Шу зуьйш ма ду Дала, аш Цунна шукур дой, ц1ена 1ибадат дой хьожуш.</p>"
57,Оха шуна хIорд бийкъира – шу к1елхьарадехира‚ ФирIавнан нах буха бахийтира‚ шу хьоьжуш доллушехь.,
58,"Оха Мусаца  шовзткъа де-буьйса<sup>1</sup>хан билгалъяьккхира (цуьнга Таврат дала)‚ тIаккха цул т1аьхьа шу эсанна 1ибадат дан дуьйладелира, иштта шух  зуламхой хилира.","<p>ФирIавн а, цуьнан бIо а хIаллакбина 40 буьйса яьлча, Мусага Таврат делира.</p>"
59,"ТIаккха цул тIаьхьа а Оха гечдира шуна‚ шу баркалле хир дацара техьа, аьлла.",
60,"Дагадаийта! Оха делира Мусага жайна, бакъдерг харцдолчух а, хьанал дерг хьарам долчух а къастош долу‚ шу нислур дацара техьа, аьлла.",
61,"Мусас аьллера шен къоме: ""ХIай сан къам‚ аш шайна зулам дина‚ шаьш эсанна 1ибадат дарца. Тōбанаш де шаьш Кхоьллинчуьнга‚ тIаккха шаьш-шайн дайа. И дика ду шуна шу Кхоьллинчунна (Далла) гергахь<sup>1</sup>. ТIаккха Цо шун тōбанаш къобалдира. Баккъалла а, И ма ву /т1етт1а/ тōбанаш къобалдийриг а‚ къинхетаме верг а.","<p>Т1аккха цара Делан омра кхочушдира вовшийн байарца (70 эзар стаг вира цара вовшийн). Таккха царна Дала массарна а гечдира (беллачарна а, байинчарна а).</p>"
62,"Аш ма элира: ""ХIай Муса‚ тхо тешар ма дац хьох‚ и Дела тхайна къаьстташ ца гахь"". ТIаккха шу лецира ткъесо (стелахаьштиго шу дайира) ‚ шу хьоьжуш лаьтташехь.",
63,ТIаккха Оха дендира шу /цхьана дийнахь-буса/ делла лаьттинчул тIаьхьа – шу баркалле хир дацара техьа аьлла.,
64,Оха шуна тIехула марха хIоттийра /шу маьлхан йовхонах лардеш/‚ даийтира шуна манна а‚ салва а<sup>1</sup>. Даа Оха шайна деллачу рицкъанах цIенадерг (хьаналдерг). Тхуна зулам-м ца дира цара‚ амма уьш хилира шайна зулам деш-м.,<p>Мусан дехарца Дала стиглара доссийна мерзачу даарийн шун.</p>
65,"Дагадаийта! Оха элира: ""ЧугIо цу шахьара<sup>1</sup>‚ даа цу чуьра шайна луьург шортта. Кевнехула чоьхьадовла, сужуд а деш. Аш āла: ""Гечде тхуна!""<sup>2</sup>– Оха гечдийр ду шун гIалаташна‚ тIаккха алсамбохур бу диканиг деш берш.",<p>Иерусалим я Ариша – Палестинехь йолу шахьарш.</p> | <p>Тхан сакхташ тергал ма де.</p>
66,Зуламхоша хийцира шайга аьлла долу дош аьлла доцчуьнца<sup>1</sup>‚ тIаккха зуламхошна Оха стиглара рижс<sup>2</sup>доссийра‚ уьш песакъ<sup>3</sup>хиларна.,"<p>Сужуд деш, Дела вазвеш ца бевлира уьш шахьар чу, голаш т1ехь тиэкхаш бевлира, Дела сийсаз а веш. Шайга ала аьлла дош “Хьитт1ат” (Семитийн маттахь “ Гечде тхуна “) хийцира цара, ца бешаш, “Хьабба фи ша1ира “ (“Кенан чохь мекхан буьртиг ”), олуш. Дала ун доссийра царна. Цхьана сахьтехь царах 70 эзар стаг велира.( Тафсир аль-Джалалайн).</p> | <p>Iазап</p> | <p>Песакъ – 1аьрбашха: فاسق фасикъ. Хьалха деъна цуьнан маь1на.</p>"
67,"Дагадаийта! Мусас ма дийхира /Деле/ шен къомана мала хи / уьш, хьагбелла, “Тих1”олучу боьрахь болуш/. ТIаккха Оха элира: ""ДIатоха хьайн Iаса тIулгах"". ТIаккха цунах делира шийтта хьоста. Берриге а нахана евзира шайн-шайн хи молу меттиг. Даа а даа‚ мала а мала Делан рицкъанах – ма де лаьтта тIехь вониг, боьханиг даржош.",
68,"Аш аьллера: ""ХIай Муса‚ оха тоам бийр ма бац цхьана тайпана<sup>1</sup>даарх. Хьайн Кхиош-кхобучуьнга деха‚ Цо йолийтуьйла тхуна лаьтта тIехь кхуьуш болчу хасстоьмех‚ ехачу наьрсех‚ саьрмасекхех‚ хьозийн кхоьэх‚ хохех цхьацца хIума. Цо элира: ""Ткъа аш хуьйцу диканиг /цул/ лахарчух<sup>2</sup>? Охьадисса Мисра<sup>3</sup>‚ шуна хир ду аш дехнарг"". Царна тIетуьйхира сий дайар а‚ мискалла а‚ Делера оьгIазло хилира царна. Иза – уьш Делан аятех ца тешаш хиларна а‚ нийса доцуш пайхамарш бойуш хиларна а ду. Иза – цара дуьхьало ярна а‚ уьш дозанах бовлуш хиларна а ду.","<p>Цхьатерра.</p> | <p>Мусас элира шен халкъе, цунна бехк а боккхуш: «Аш хуьйцу ткъа шайна Дала стиглара доссийна долу даар (манна а, салва а) хохах а, саьрмасекхах а…».</p> | <p>""Охьадисса Мисра"" – кхузахь Дала омра деш ду Мусага есачу аренгахь хиллачу Исраилан к1енташка (жуьгташка) шу г1о г1аланех цхьана г1али чу аьлла, цигахь хир ду шуна аш дехнарг. Миср (1аьрбийн маттахь: مصر кхузахь ""Г1ала"" бохучун маь1нехь деана. ""Миср"" бохучун кхин маь1на ""Египет"" ду. Дела ала луучух тера ву Исраилан к1енташка: Мисрахь хилла токхо карор ю шуна муьлххачу г1алахь я махкахь, аш Далла 1ибадат а деш, хьанал къахьегча.</p>"
69,"Баккъалла а, /Мухьаммадна тIаьхьах1иттина/ ийман диллинарш а‚ /Мусана тIаьахьах1иттина хилла /жуьгтий а, /Iийсана таьахьах1иттина хилла/ насараш а‚ сабиаш а<sup>1</sup>– /царах/ Делах а, т1аьххьарчу дийнах а тешаш берш а, дика 1амал йинарш а – царна шайн ял хир ю шайн Кхиош-кхобучун гергахь,  кхерам а хир ма бац царна /эхартан та1зарх/, уьш сингаттаме а хир ма бац /мела цахиларх кхоьруш/.",<p>Сабиаш- жуьгтийн я насарийн (христианийн) гắр (тайпа).</p>
70,"Дагадайта! Оха шуьга чIагIо яйтира, шуна тIехула лам х1оттийна. Ч1ог1а схьалаца Оха шайна делларг<sup>1</sup>‚ цу чохь дерг а дагадайта шу хир дацара-те /дуьненахь х1аллакхиларх а, эхартахь 1азаб хиларх а/ кхоьруш.",<p>Тавратаца Iамал е.</p>
71,ТIаккха‚ цул тIаьхьа‚ шу юхадевлира /Тавратаца Iамал ярах/. Делан дозалла а‚ Цуьнан къинхетам а шуна ца хиллехьара – шу хилла хир дара эшначарех (шу хIаллакхир дара).,
72,"Шуна бевзира шайх шотдийнан бакъо талхийнарш. Оха цаьрга элира: ""Хила шух сийсаздина маймалаш!"".",
73,Оха иза<sup>1</sup>хилийтира цу заманна а‚ тIаьхьа йогIур йолчу заманна а масална а‚ /Делах/ кхоьру-чарна кхетамна а.,<p>ТаIзар дар.</p>
74,"Дагадаийта! Мусас аьллера шен къоме: ""Баккъалла а, Дала омра до шуьга аттана урс хьакха‚ аьлла"". Цара элира: ""Ахь хьийзор дара тхо?"" Цо (Мусас) элира: ""Дала ларвойла со жехIал нахах хиларх"".",
75,"Цара элира: ""Деха хьайн Кхиош-кхобучуьнга‚ билгалбе тхуна и хIун етт бу‚ āлий"". Цо элира: ""Цо (Дала) боху: ""И етт бу‚ къена а боцуш‚ жима а боцуш‚ юккъера. Шайга бохург кхочушде"".",
76,"Цара элира: ""Деха хьайн Кхиош-кхобучуьнга‚ билгалде тхуна‚ бос хIун бу цуьнан‚ āлий"". Цо элира: ""Цо боху: ""И етт бу‚ сирла-можачу басахь‚ шега хьоьжурш чIогIа цецбохуш"".",
77,"Цара элира: ""Деха хьайн Кхиош-кхобучуьнга‚ билгалде тхуна‚ и муха бу‚ āлий. Бежнаш дерриге а вовшех тера ду тхуна. Тхо‚ Далла лаахь‚ дIанислур долуш ду"".",
78,"Цо элира: ""Цо (Дала) боху: ""И етт бу охана дан я ялтанан аренна хи дилла Iамийна а боцуш, айпех цIена а болуш. ЧIама боцуш<sup>1</sup> а бу иза"". Цара элира: ""ХIинца деана ахь бакъдерг"". ТIаккха цара цунна урс хьаькхира‚ шаьш герга хиллехь а /и/ ца дан.",<p>Цхьа бос болуш.</p>
79,"Дагадаийта /х1ай Исраилан к1ентий/: ""Аш са (адам) ма дийра. Цу тIехь вовшашца девне девлира шу""<sup>1</sup>. Дела ма ву гучудоккхург аш дIахьулдеш дерг.","<p>Шаьш-шаьш дийна дац‚ бохуш. Оцунах лаьцна доцца хабар. Ибн Аби Хьатима 1убайдат аль-Салманих дийцира: Исраилан к1ентий юккъехь хилла шен доьзалхо воцуш цхьа хьал долу стаг.Цуьнгара ирс эцархьама и вийна цуьнан вешин к1анта, т1аккха буса дакъа цхьаннан кет1е диллина.1уьйранга ваьлча, и дов дан волавелла шен ден ваша вина, бохуш. Нах, герзаш даьхна, вовшашна чуг1ерта буьйлабелира. Царна юккъера цхьана хьекъал долчу стага элира: ""Аш х1унда дойу вовший? Шуна юккъехь Делан элча (Муса) ма ву, ша Делаца къамел а деш?"" Т1аккха уьш баьхкира Муса волчу. Мусас, Делаца шен къамел хиллачул т1аьхьа, элира, аттана урс хьакха, аьлла. Цара шайга аьлларг ма аьллинехь дина хиллехьара, муьлххачу аттана урс хьаькхча а, кхачо хир йолуш яра. Дала аьлларг цара сиха цадар бахьанехь Дала царна хало йира. И етт царна цхьана мискачу стагехь карийра, цо цаьрга инзар дукха мах бийхира. И мах белла цара и ийцира, т1аккха бийра. Цу аттах хьаькхира вийначун дакъа. Делан пурбанца велларг денвелира, ша винчу шен вешин к1антан ц1е а яьккхира, т1аккха юха а велира иза. И деваша виначунна  цуьнан ирсах х1умма а ца елира. Хабарехь вен кхиэл а йина, ч1ирна и вийра, аьлла ду. Цул т1аьхьа долийна ирс бухадуьтург вийча, и винчу верасна ирс цакхачор. Оцу хабарх доьзна тиллина суратна ""Етт"" аьлла ц1е. </p><p></p>"
80,"ТIаккха Оха элира: ""Цу докъах тоха /аьттан/ цхьа меже"". Иштта денво Дала велларг‚ гойту шуна Шен Iаламаташ‚ шу хилийтархьама кхеташ.",
81,"ТIаккха цул тIаьхьа шун дегнаш къиза хилира‚ тIулг санна я цул а чIогIа шайн къизаллица. Баккъалла а, тIулгаш юккъера схьадуьйлу шовданаш. Царех (т1улгех) ду, шаьш лелха а лелхаш, шайх хи долурш а. Баккъалла а, царех ду Делах кхерарца оьгуш дерш. Дела ма вац тергал ца деш аш дийриг.",
82,Шу дог дохуш ду /хIай бусалбанаш/ уьш (жуьгтий) шайх тешаш хиларе? Хилла царах цхьаберш Делан дош хезаш‚ тIаккха‚ шаьш цунах кхеттачул тIаьхьа‚ и харцхьадоккхуш‚ шайна хуъушехь.,
83,"Шаьш ийман диллинчарна дуьхьалкхетча‚ цара олу: ""Ийман диллина ду тхо""‚– ткъа шаьш вовшашца бисча, олу: ""Аш цаьрга дуьйцур ду ткъа шайна Дала хаийтинарг<sup>1</sup>цаьрга /бусулбанашка/ шайца шайн Далла гергахь долчуьнца къийсийта. Шу хIунда ца хуьлу хьекъале?""",<p>Таврат чохь вайн пайхамар воуьйтург хилар‚ цуьнан васт.</p>
84,"Царна (жуьгташна) ца хаьа-те, и Дела цара хьулдийриг а, цара гучудоккхург а хууш вуйла?",
85,Царах бу бодане берш‚ шайна жайна (Таврат) ца хууш‚ беккъа беса сатийсамаш бен - уьш ма бац шайна хетарш деш бен<sup>1</sup>.,"<p>Жуьгтийн 1еламнаха шайна 1амийна хилла дерг: шаьш Делан к1ентий, Цуьнан дукхадезарш ду боху харц х1уманаш.</p>"
86,"Бала<sup>1</sup>бу шайн куьйгашца жайна яздечарна<sup>2</sup>‚ тIаккха цара олу: ""ХIара ду Делера""‚– шайна цунах пайдабоццу мах эцархьама. ТIаккха бала бу царна шайн куьйгаша яздинчух‚ бала бу царна шаьш карадерзочух.","<p>Бала-кхузахь: жоьжахатин ц1еран буьйра.</p> | <p>Кхузахь Дала буьйцурш Мусага доссийна хилла долу жайна Таврат, доцу х1ума т1едетташ, хийцош хилла болу жуьгтийн 1еламнах бу.</p>"
87,"Цара элира: ""Тхох кхетанне а кхетар яц /жоьжахатин/ цIе‚ цхьа масийтта дийнахь бен""<sup>1</sup>. Ахь āла /я Мухьаммад/: ""Делера ваIда эцна аш? – Дала цкъа а ца йохайо Шен ваIда – я шу Делах лаьцна дуьйцуш ду шайна цахуург?""","<p>""Жоьжахати чохь лаьттар дац тхо‚ цхьа масийтта дийнахь бен"",- олуш хилла жуьгташа.</p>"
88,"Х1аъ, вониг динарш а, шайн г1алаташ шайх хьаьрчинарш а – уьш бу жоьжахатин дай, шаьш цу чохь гуттар хир болуш.",
89,Ткъа ийман диллинарш а‚ диканиг динарш а – уьш бу ялсаманин дай‚ шаьш цу чохь гуттар хир болуш.,
90,"/Дагадаийта царна‚ хIай Мухьаммад/ Исраилан кIенташца<sup>1</sup>чIагIо йира Оха: ""Далла бен Iибадат дийр дац аш‚ деца-ненаца а дика хир ду шу‚ гергарчаьрца а‚ боберашца а /жималлехь дай белла бисинчу/‚ мискачаьрца а /дика хир ду/‚ аьлла; аш āла нахе диканиг‚ ламаз де‚ закат ло"". ТIаккха шу юхадевлира<sup>2</sup>‚ шух цхьа кIеззиг берш боцурш‚ шаьш дуьхьал а хуьлуш.","<p>Исраилан к1ентий – Я1къуб пайхамаран т1аьхье, жуьгтий.</p> | <p>Цу Делаца хиллачу ваIдах.</p>"
91,"Барт бинера Оха шуьца: ""Аш вовшийн цIий Iенор дац‚ шаьш вовшийн цIеношкара ара а дохур дац""‚ – аьлла‚ тIаккха аш чIагIдира /и/‚ шаьш тешаш а долуш.",
92,"ТIаккха, цул т1аьхьа, шу ду хIорш: шаьш шайн дойуш‚ шайх цхьаберш шайн х1усамашкара арабохуш‚ къа латорца а‚ мостагIаллица а царна (мушрикунашна) гIо а деш<sup>1</sup>. Уьш йийсарш хилча‚ мехах<sup>2</sup>паргIатбоху аш. Шуна хьарам ду уьш ( шайн жуьгтийн вежарий шайн ц1еношкара) арабахар. Ткъа жайнан<sup>3</sup>цхьадолчех шу теша‚ важа харцдо аш? Шух и лелочунна бекхам бац дуьненан дахарехь сисазалла бен‚ ткъа къематдийнахь уьш дIаберзор ма бу уггар чIогIачу Iазапе‚ ма вац и Дела тергал ца деш аш дийриг.","<p>Кхузахь Дала дуьйцург вайн пайхамаран заманчохь Мадинатехь а, цуьнан гонахь а бехаш хиллачу жуьгтийн хьал ду. Жуьгтийн цхьа тайпа – бану-къайункъа1- 1аьрбийн хазраж бохучу тайпанца бартахь хилла, ткъа жуьгтийн надзир а, бану-къурайза боху тайпанаш 1аьрбийн авас бохучу тайпанца бартахь хилла. Хазраж а, авас а, кхин берриге а 1аьрбий санна, мушрикунаш хилла, Дела а ца вевзаш, ялсамани а, жоьжахати а х1ун ю ца хууш, хьанал-хьарам а ца къестош, ткъа жуьгтий Делан жайнан (Тавратан) ох1ланах хилла, Делан хьукамаш а девзаш. Хазраж а, авас а гуттар а вовшашца къуьйсуш, т1емаш беш хилла. Жуьгташа шайн барт болчу 1аьрбийн тайпанаца цхьаьна т1емаш беш хилла вукхарна дуьхьал, цигахь шайн вежарий-жуьгтий а бойуш, уьш шайн ц1еношкара ара а бохуш, арабахарна т1ехь 1аьрбийн мушрикунашна г1о а деш. И Дала царна Таврата чохь хьарам дина дара. Т1ом чекхбаьлча, йийсарехь хилла шайн вежарий-жуьгтий мехах схьаоьцура цара. И цаьрга Таврата чохь Дала де аьлларг дара. Иштта Дала бехк боккху царна дуьненан бахам бахьанехь цара Делан жайна –Таврат- лавзорна. </p> | <p>Йийсарш шайна карахь хиллачарна мах луш.</p> | <p>Кхузахь:йийсаршца йолу юкъаметтиг Таврато ма бохху лелош хилла жуьгташа,ткъа, вуьшта – цунна дуьхьал мел догIург деш хилла.</p>"
93,Уьш ма бу эхартах дуьненан дахар эцнарш. Царна Iазап дайдийр ма дац‚ царна гIо а дийр ма дац.,
94,Оха деллера Мусага жайна‚ цул тIаьхьа а бахийтира элчанаш‚ Марьяман кIанте Iийсага делира кхоччуш тешаллаш (Инжил)‚ чIагIвира и Дезачу сица<sup>1</sup>‚ ткъа мелла а шайн догIмашна цадезарг дохьуш шуьга элча веъча‚ шу курадовлура /х1ай Исраилан к1ентий/‚ /элчанех/ цхьаберш харцбора аш‚ цхьаберш бойура аш.,<p>Джабраил маликаца.</p>
95,"Цара (Исраилан кIенташа) элира: ""Тхан дегнаш мужалт ду (дIакъевлина ду)”<sup>1</sup>. ХIаъ‚ Дала неIалт элира царна, уьш (Делах) цатешар бахьанехь. Ма кIеззиг ду-кх и, уьш шех тешаш берг.",<p>Ахь дуьйцург чу ца догIу.</p>
96,Цаьргахь дерг (Таврат) бакъдеш долу жайна (Къуръан) Делера шайга деъначул тIаьхьа…– хьалха уьш ма хиллера цатешачарна тIехь шайна гIо а доьхуш<sup>1</sup>…– шайга и шайна хууш дерг деъча (Мухьаммад пайхамар)‚ цунах ца тийшира уьш. Делан неIалт хуьлда цатешачарна.,<p>Мухьаммад пайхамар вогIург хиларца.</p>
97,Ма вон<sup>1</sup>доьхки цара шайн догIмаш Дала Шен лех Шена луучуьнга Шен къинхетамах доссийнарг хьог1аца харц а деш. ОьгIазаллина<sup>2</sup>тIе а оьгIазаллина хьакъ хилира уьш. Цатешначарна ду сийсаза долу Iазап.,"<p>Жуьгташа шайх воцчу Мухьаммаде доссийна аьлла Делан аяташ харцдарца, бакъдерг а доьхкина, ийцира харцдерг.</p> | <p>Цкъа делахь‚ Таврат дохорна (цу чуьра Мухьаммадан васт дуьйцу меттигаш дIаяхарца), шолгIа делахь‚ Мухьаммаде даийтина Къуръан харцдарца.</p>"
98,"Цаьрга<sup>1</sup>аьлча: ""Теша Дала доссийначух (Къуръанах)""‚– цара олу: ""Тхо теша тхайга доссийначух""<sup>2</sup>. Уьш ма тешац цул т1аьхьа доьссинчух<sup>3</sup>. Ткъа и ма ду бакъдерг‚ цаьргахь долчуьнца<sup>4</sup>нийса а догIуш. Ахь āла /жуьгташка/: ""Ткъа хьалха Делан пайхамарш хIунда бойура аш‚ шаьш тешаш хиллехь?""",<p>Жуьгташка а‚ и. дI. кх.</p> | <p>Тавратах‚ Инжилах.</p> | <p>Мухьаммаде доссийначух.</p> | <p>Тавратаца а‚ Инжилаца а.</p>
99,"Шуьга ма веънера кхоччуш тешаллашца Муса‚ тIаккха а, цул тIаьхьа<sup>1</sup>, аш тIелецира эса<sup>2</sup>, шаьш зуламхой а хуьлуш.",<p>Муса Синаъ (Синай) лам болчу Делаца хабар дийца вахча.</p> | <p>Цунна Iибадат дан.</p>
100,"Дагадаийта! Оха ма бира шуьца барт‚ шуна тIехула айбира лам. ""Ч1ог1а дIаэца Оха шайна делларг‚ ла а догIа"". Цара элира: ""ЛадоьгIна оха‚ Iеса хилла тхо"". Церан дегнашкахь кхоллабелира эсе безам уьш цатешарна. Ахь āла: ""Ма вон хIума ду-кх шун иймано шуна хьоьхуш дерг‚ шу тешаш хиллехь.""",
101,"Ахь āла: ""ТIаьххьара х1усам<sup>1</sup>Далла гергахь‚ нахана а йоцуш‚ еккъа шуна хилахь‚ дала лаа‚ шаьш бакълуьйш делахь"".",<p>Эхарт‚ бакъ долу дуьне.</p>
102,Царна цкъа а дезанне а дезар дац шайна иза шайн куьйгашца хьалхадаьккхинчуьнца<sup>1</sup>. Дела ма ву бевзаш и зуламхой.,<p>Къиношца.</p>
103,Хьуна каранне а карор ма бу уьш (жуьгтий) массо а нахал /дуьненан/ дахарна сутара‚ Делаца накъост лаьцначарел а. Царах хIоранна а луур дара эзар шарахь вāха. Ма вац-кха и Iазапах гена валалур волуш ша /мел дукха/ вāхарх. Дела гуш ма ву цара дийриг.,
104,"Ахь āла: ""Мила хилла Джибрилана<sup>1</sup>мостагI? Цо ма доссадора и /Къуръан/ хьан даг чу Делан пурбанца‚ цул хьалха хиллачуьнца<sup>2</sup>нийса а догIуш, тешачарна ша нийса некъ а‚ кхаъ а хилла долу"".",<p>Джибрил я Джабраил – маликан цIе. Делан омраца элчанашка вехьий доссош хилла цо. Библия жайначохь Гавриилаьлла еъна и ц1е.</p> | <p>Тавратца а‚ Инжилаца а.</p>
105,Мила хилла мостагI Далла а‚ Цуьнан маликашна а‚ Цуьнан элчанашна а‚ Джибрилана а‚ Мийкална<sup>1</sup>а..? Ткъа Дела а ма ву мостагI цатешачеран.,"<p>Джибрил а, Микал а – Джабраил а, Микаил а (дезчу маликийн ц1ерш).</p>"
106,Оха доссийна хьоьга билггала долу аяташ‚ уьш керстдийр ма дац песакъ наха а бен.,
107,Шаьш ваIда мел йи а‚ царах (жуьгтех) цхьана тобано и йохайо‚ мелхо а царах дукхахберш тешаш ма бац /Тавратах/.,
108,Шайга Делера элча веъча‚ шайгахь дерг<sup>1</sup>бакъдеш хилла волу‚ жайна деллачарех<sup>2</sup>цхьана тобано дIатесира Делан жайна<sup>3</sup>шайн баккъашна тIēхьа‚ шайна ца хууш санна.,"<p>Таврат чохь ша хьехийна волу Мухьаммад пайхамар (цуьнан васт хилла цунна чохь‚ ткъа Мухьаммад Таврат а, хьалха Делера мел доьссина жайна а бакъдеш веъна).</p> | <p>Жайна доссийнарш (кхечухьа – жайнан дай) – жуьгтий а, насараш (христианаш) а.</p> | <p>Таврат – жуьгташа и дIа а тесна‚ бозбуунчаллин жайнаш тIелецира.</p>"
109,"Уьш тIаьхьа ма хIиттира Сулейманан паччахьаллехь шайтIанаша шайна дуьйцаш долчу бозбуунчаллина. Сулеймана керста ца дира‚ амма шайтIанаша керстадира‚ цара нахана Iамадора бозбуунчалла а‚ Бабилехь<sup>1</sup>шина малике ХIаруте а‚ Маруте а доссийнарг а. Ткъа цара шиммо цхьанна а Iама ца дора‚ шаьш олуш бен: ""Баккъалла а, тхо цхьа питана ду – хьо ца тешаш ма хилалахь<sup>2</sup>"". ТIаккха цара цу шингара (ХIарутера а‚ Марутера а) Iама ма дора мар а‚ зуда а вовшахдаккхар. Цара ма ца до цуьнца (бозбуунчаллица) зен цхьанна а‚ Делан пурбанца бен. Цара Iамадо царна зен ден хIума‚ ца Iамадо царна пайда бен хIума. Царна (жуьгташна) хиира и<sup>3</sup>эцначарна эхартахь цхьа а дакъа цахилар. Ма вон хIума ду-кх и, цара шайн синойх эцнарг‚ царна хууш хиллехьара.",<p>Бабил –х1инца Iиракъ йолчохь хьалха заманахь хилла пачхьалкх (Вавилон).</p> | <p>Оха дуьйцург бакъдеш‚ хьо Делах ца тешаш ма хилалахь.</p> | <p>Бозбуунчалла‚ пайхамарна тIаьхьабозучу метта.</p>
110,Уьш тешна а‚ /Делах/ кхоьруш а хиллехьара – Делера мēла тоьлуш хир бара‚ царна хууш хиллехьара.,
111,"ХIай ийман диллинарш! Аш ма āла /пайхамаре/: ""Тхан г1айг1а бе<sup>1</sup>"". Аш āла: ""Тхоьга хьажа""‚ ла а догIа. Цатешачарна лазош долу Iазап /хир/ ду.","<p>Тхан г1айг1а бе- 1аьрбийн маттахь: راعنا ”Ра1ина.” И дош кхечу вон маь1на долчу даше хуьйцуш хилла жуьгташа, пайхамарх ца бешаш. Цундела боху Дала бусалбанашка, и дош ца олуш, цуьнан маь1нехь долу أنظرنا “ Унзурна”-“Хьажа тхан г1уллакхашка”, ала.  </p>"
112,"Жайнан ох1лах<sup>1</sup>а‚ мушрикех а болчу цатешначарна ма ца деза шуна шаьш Кхиош-кхобучуьнгара /цхьа а/ диканиг досса. Дала къаставо /пайхамар хила а, кхин диканиг дала а/ Шен къинхетамца Шена луург. И Дела сийлахь – доккха дозалла долуш ву.",<p>Жайнин дай я охIла – жуьгтийн динан а‚ насарийн (христианийн) динан а нах – цаьрга Делера жайнаш – Таврат а‚ Инжил а – доссийна хилла.</p>
113,Оха цхьа аят дIадаьккхича я дицдалийтича‚ доуьйту цул диканиг я цунах тераниг. Хьуна ца хаьа‚ и Дела массо а хIуманна тIехь ницкъ кхочуш хилар?,
114,Хьуна ца хаьа‚ стигланийн а‚ лаьттан а паччахьалла Делехь хилар? Шуна ма вац-кха и Дела воцург цхьа а доладийриг а‚ цхьа а гIоьнча а.,
115,"Я шуна лаьа шайн элчане (Мухьаммаде) деха‚ хьалха Мусага /жуьгташа шайна Дела гайта, аьлла/ дехна ма-хиллара? Ийман цатешарца хуьйцуш верг ма ву-кх тилавелла нийсачу некъах.",
116,"Бакъдерг шайна гучудаьллачул тIаьхьа а лиира жайнан охIланах дукхаболчарна, шайгара хьагI бахьанехь, ийман диллинчул тIаьхьа шу ийманах юхадаха. Къинт1ера довла /царна/‚ бита маьрша уьш Дала Шен омра даийтталц. Баккъалла а, и Дела массо а хIуманна тIехь ницкъ кхочуш ма ву.",
117,"Ламаз хIоттаделаш‚ закат лōлаш‚ аш шайн догIмашна хьалха мел даьккхина диканиг карор ма ду шуна Далла гергахь. Баккъалла а, и Дела аш дийриг гуш ма ву.",
118,"Цара элира: ""Ваханне а ялсамане гIур ма вац ша жуьгтех я насарех<sup>1</sup>верг бен"". Иза церан дагахь дерг ду. Ахь āла: ""Даладе шайн делил‚ шаьш бакълуьйш хиллехь"".",<p>Христианаш.</p>
119,ХIаъ! /ГIур ву ялсамане/ шен юьхь Далла муьтIахь йинарг‚ ша дика Iамал йинарг – цунна шен ял хир ма ю шен Кхиош-кхобучунна гергахь. Кхерам а хир ма бац царна‚ уьш сингаттаме а хир ма бац<sup>1</sup>.,"<p>Кхерам а хир ма бац царна‚ уьш сингаттаме а хир ма бац – иштта аят хьалха а деъна, кхул т1аьхьа а цхьацца сураташкахь дог1ур ду. Дукхах болчу тафсиран 1еламнаха цуьнан маь1на иштта дина: кхерам а хир бац царна шайна дуьхьалкхетар долчу эхартан г1уллакхех, сингаттаме а хир бац уьш шайх д1атилинчу дуьненан г1уллакхех (шаьш йинчу 1амалашна ял йоцуш бисарна).</p>"
120,"Жуьгташа элира: ""Насараш цхьанна а хIуманна тIехь бац<sup>1</sup>"". Насараша элира: ""Жуьгтий цхьанна а хIуманна тIехь бац<sup>2</sup>"". Ткъа уьш ма бу жайна<sup>3</sup>доьшуш. Иштта элира хIумма ца хууш болчара<sup>4</sup>‚ церан дашах терра. И Дела ма ву хьукма дийр долуш царна юккъехь къематдийнахь цара хилпало ечу хIуманехь.","<p>Жуьгташа элира: "" Насараш цхьанна х1уманна т1ехь бац – насараш нийсачу новкъахь бац"".</p> | <p>Насараша элира: "" Жуьгтий цхьанна х1уманна т1ехь бац – жуьгтий нийсачу новкъахь бац"".</p> | <p>Жуьгташа доьшу Таврат‚ шена чохь Iийса бакъвеш долу‚ насараша доьшу Инжил‚ шена чохь Муса бакъвеш долу.</p> | <p>Iаьрбийн мушрикаша элира: «Мухьаммад бакъдолчун цхьанна хIуманна тIехь вац». Кхузахь Далла луурш д1асалела 1аьрбий (кочевникаш) бу, шайгахь йоза-дешар хилла доцу, жуьгташкахь санна.</p>"
121,"Ткъа мила ву зуламе Делан маьждигашна чохь Цуьнан цIе яккхар ца магош волчул‚ уьш дохо сихлуш волчул? Уьш (и нах, маьждигаш дохош болу) - царна баха мегар ма дацара цу /маьждигашна/ чу‚ /Делах/ кхоьруш бен. Царна ю дуьненахь сийсазалла‚ ткъа эхартахь-м царна ма ду деза доккха Iазап.",
122,Делан ю малхбале а‚ малхбузе а. Шу миччахьа дирзича а – цигахь ю Делан юьхь. И Дела ма ву дерриге а чулоцуш верг а‚ дика хууш верг а.,
123,"Цара элира: ""Дала доьзалхо лаьцна<sup>1</sup>"". Вонах цIена ву Иза. Ткъа Цуьнан ма ду стигланашкахь мел дерг а‚ лаьттахь мел дерг а. Массо а Цунна муьтIахь ма ву.","<p>Керстанаша олуш хилла Делан доьзалхо ву, 1ийса Делан к1ант ву, аларх терра.</p>"
124,"Ша стигланаш а, латта а юьхьанца кхоьллинарг ву И. Цхьана гIуллакха тIехь Ша цхьа сацам бича‚ Цо олу цуьнга /Шена хила луучу х1умане/: ""Хила!"" – и хуьлу.",
125,"Шайгахь 1илма доцчара элира: ""Тхоьга вистхилла велахьара Дела‚ я тхоьга цхьа делил деана хиллехьара"". Иштта олура царал хьалха баханчара а‚ цара бохучуьнга терра‚ цхьатерра хилира церан дегнаш. Билгалдаьхна Оха аяташ ч1ог1а тешаш болчу нахана.",
126,"Баккъалла а, Оха хьо<sup>1</sup>ваийтина бакъдолчуьнца /кхаъ баккха/ хаамча<sup>2</sup>хилла а‚ /Iазапан/ кхерамча<sup>3</sup>хилла а‚ хьоьга хоттур ма дац жоьжахатин охIланна тIера.",<p>ХIай Мухьаммад.</p> | <p>Тешачарна кхаъ бохьуш‚ ялсамани ю шуна‚ аьлла.</p> | <p>Цатешачарна хоуьйтуш‚ царна Iазап хирг хилар‚ царна жоьжахати кечйина хилар.</p>
127,"Хиланне а реза хир ма бац хьуна жуьгтий а‚ насараш а‚ хьо церан динна т1аьхьах1оьттича бен. Ахь āла: ""Делан нийса некъ – и ма бу нийса некъ""‚ хьо нагахь церан лаамашна тIаьхьахIоттахь‚ хьайга Iилма (бакъдолу дин – ислам) деъначул тIаьхьа‚ Делера хьуна хир ма вац цхьа а вали<sup>1</sup>а‚ цхьа а гIоьнча а.",<p>Коьрта хьехамча‚ доладийриг.</p>
128,Оха шайга жайна деллачарех и /Къуръан/ деша ма-деззара доьшуш берш бу<sup>1</sup>‚– уьш ма бу цунах/хьакъ-бакъ/ тешаш. Цунах ца тешаш берш – уьш ма бу эшамехь.,<p>Жайнан ох1лах бусалба дин т1елаьцна хилла йолу тоба.</p>
129,ХIай Исраилан кIентий! Аш дагадаийта Сан ниIмат‚ Ас шуна делла хилла долу‚ Ас даз ма дира шу Iаламал<sup>1</sup>.,"<p>Дала массарел базбина хилла жуьгтий‚ цаьрга шайх пайхамарш бахкийтарца‚ дуккха ниIматаш даларца. ТIаккха цара и харцдича, Делан оьгIазло йоьлла царах.</p>"
130,"Кхералаш дийнах, цхьана сино кхечунна пайда бийр боцчу‚ шегара /Делан 1азапах л1елхьара вала белча а/ мах къобалбийр боцчу‚ гIодаккхаро (шапаIато) шена пайда бийр боцчу а. Царна (цатешачарна) г1о дийр дац.",
131,"/Ахь хьахаде цаьрга‚ хIай Мухьаммад/: ИбрахIим ма зийра шен Кхиош-кхобучо дешнашца<sup>1</sup>‚ цо уьш кхочуш ма дира. Цо (Дала) элира: ""Ас хьох нахана имам веш ву"". Цо (ИбрахIима) элира: ""Ткъа сан тIаьхьенах?"". Элира /Дала/: ""Сан ваIда ца хьакхало зуламхойх"".",<p>Кхузахь: Делера омраш‚ хьехарш‚ тIедихкарш.</p>
132,"Хьахаде! Оха и цIа<sup>1</sup>дира нахана т1ебоьрзу<sup>2</sup> а‚ маьрша а меттиг хилийта: ""Е ИбрахIиман меттиг ламаз ден меттиг"". Оха омра дира ИбрахIиме а‚ ИсмаIиле а: ""Аш шиммо цIанде Сан цIа (КаIба) го боккхучарна а /тIавап деш/, чохь хевшина Iибадат (и1тикаф) дечарна а‚ горабахана ламаз дечарна а"".","<p>Кхузахь: Маккахь долу Далла 1ибадат дан лерина цIа – КаIба. Тоьлаш долчу жайнашкахь ч1аг1делла ду и Ка1ба Дала маликашка дайтина хилар Адам кхоллале, ткъа Ибрах1има и доьхна хиллачул т1аьхьа юхаметтах1оттина. Лаьттахь Далла 1ибадат дан уггар хьалхалера ц1а и ду, цул т1аьхьа 40 шо даьлча дина Байтул-Мукъаддисехь (Иерусалимехь) дерг. </p> | <p>Кхузахь: Далла гIуллакх дан нах гуллуш болу меттиг.</p>"
133,"ИбрхIима аьллера: ""ХIай сан Кхиош-кхобу/Дела/‚ Ахь хилийтахь хIара<sup>1</sup>/меттиг/ маьрша мохк<sup>2</sup>‚ Ахь рицкъ лолахь цуьнан охIланна стоьмашца‚ царах Делах а‚ тIаьххьарчу дийнах<sup>3</sup>а тешначарна"". Цо элира: ""Ткъа /Делан ц1ен дин/ керстадиначаьрга Аса пайдаоьцуьйтур бу ни1матех  цхьа к1еззиг‚ тIаккха дIахьавсор ма бу уьш цIеран<sup>4</sup>Iазапе"". Ма вон ю-кх уьш кхочу болу меттиг!",<p>Кхузахь: массо а КаIбанан гонахара меттиг.</p> | <p>Шена чохь цхьанна а кхерам боцуш.</p> | <p>Къематде‚ Дала массаьргара а бекхам оьцур болу де.</p> | <p>ЦIе – кхузахь а‚ кхул тIаьхьа а: жоьжахати.</p>
134,"ИбрахIима а‚ ИсмаIила а хьалаойбу цу цIийнан бух<sup>1</sup>/ Деле доьхуш/: ""ХIай‚ тхан Кхиош-кхобург! Къобалде Ахь /хIара г1уллакх/ тхоьгара. Баккъалла а, Хьо ма ву хезаш верг а‚ хууш верг а<sup>2</sup>.",<p>Хьахаде‚ я Мухьаммад‚ хьайн уммате ИбрахIима а‚ ИсмаIила а КаIбин бух болор и юхаметтах1оттош.</p> | <p>Олуш: къобалде тхоьгара и цIа дар.</p>
135,"ХIай тхан Кхиош-кхобург! Тхойшиъ хилийта Ахь Хьайна муьтIахь<sup>1</sup>‚ тхан тIаьхьенах а Хьайна муьтIахь уммат де Ахь‚ гайтахьа тхуна тхан Iибадат ден меттигаш‚ Ахь гечделахь тхуна. Баккъалла а, Хьо ма ву т1ех гечдеш верг а‚ къинхетаме верг а.",<p>Муьт1ахь верг- 1аьрбийн маттахь: مسلم муслим-бусалба. أسلم– муьт1ахь хиларбохучух схьадаьлла и дош. </p>
136,"ХIай тхан Кхиош-кхобург! Ахь ваийталахь царна элча‚ царах а волуш‚ ша царна доьшуш Хьан аяташ<sup>1</sup>‚ царна Iамош жайна а‚ хьекъалалла а‚ уьш цIанбеш<sup>2</sup>. Баккъалла а, Хьо ма ву веза верг а‚ хьукаме верг<sup>3</sup>а"".","<p>Делера билгалонаш (дешнаш).</p> | <p>Кхузахь: вон мел долчу хIуманех ларвар.</p> | <p>И доIа а доьшуш‚ долийра ИбрахIима а‚ ИсмаIила а ХьаьжцIа дар. Дала церан и до1а къобалдира, Шен т1аьххьара элча Мухьаммад Маккан ох1лах а хоржуш.</p>"
137,Ткъа мила ву ИбрахIиман миллатах /букъ тоьхна/ д1авоьрзуш верг? – Ма вац иза шен Iовдаллалица ша вайвеш верг бен. Оха хаьржина и /ИбрахIим/ дуьненахь‚ ткъа эхартахь и хир ма ву дикачарех.,
138,"Хьахаде! Аьллера цуьнга и Кхиош-кхобучо: ""МуьтIахь<sup>1</sup>хила!"" Цо элира: ""МуьтIахь ву со Iаламийн Дена (Далла)"".","<p>Муьт1ахь хилар- 1аьрбийн маттахь: أسلم “Аслама.“ Оцу дашах ду أسلام “ислам “- “муьт1ахь хилар, “ مسلم “муслим“ - /Далла/ муьт1ахьверг. Цо гойту вайна Делан ц1ена дин ИСЛАМ хилар, аьлча а, Далла муьт1ахь хилар. </p>"
139,"Цуьнца (исламаца) весет дира ИбрахIима шен кIенташка‚ Я1къуба а дира: ""ХIай сан кIентий! Дала хаьржина шуна дин‚ шу дала ма лойла /цу Далла/ муьтIахь долуш а бен<sup>1</sup>"".",<p>Бусалба - Далла муьт1ахьверг.</p>
140,"Ткъа шу дарий уллохь лаьтташ ЯIкъубана тIе Iожалла еъча‚ цо шен кIенташка олуш: ""Хьанна Iибадат дийр ду аш сол тIаьхьа?"" Цара ма элира: ""Оха Iибадат дийр ма ду хьан Делана‚ хьан дайн – ИбрахIиман‚ ИсмаIилан‚ Исхьакъан – Делана‚ ша цхьаъ волчу цу Делана‚ Цунна муьтIахь ма ду тхо"".",
141,И д1адахна уммат ду. Цунна цо шена лехнарг карийна‚ шуна аш шайна лехнарг карийна. Шуьга жоп доьхур ма дац цара деш хиллачух.,
142,"Цара (жайнан ох1лах болчара) элира: ""Хила жуьгтийн динехь я насараш‚ тIаккха хир ду шу нийсачу новкъахь"". Ахь āла: ""ХIан-хIа! Ша цIена Делах тешаш хиллачу ИбрахIиман дин ду сан‚ ца хилла иза мушрикех<sup>1</sup>"".",<p>Мушрикунаш – Делаца накъостий луьйцуш берш‚ дуккха делий бу бохуш берш‚ язычникаш.</p>
143,"Аш āла: ""Тешна тхо Делах а‚ тхайга доссийначух (Къуръанах) а‚ ИбрахIиме‚ ИсмаIиле‚ Исхьакъе‚ ЯIкъубе‚ цуьнан тIаьхьене доссийначух а‚ Мусага а‚ Iийсага а деллачух а‚ шаьш Кхиош-кхобучу Делера пайхамаршка даийтинчух а. Оха царах цхьа а ца къаставо. Тхо цунна (Далла) муьтIахь ма ду"".",
144,"Нагахь санна уьш тешна белахь‚ шу ма тешшара – тIаккха уьш хир бу нийсачу новкъахь. Нагахь санна уьш дIаберзахь /цу тешамах/ – баккъалла а, уьш (жуьгтий а, насараш а) ма бу /хьоьгахь долчунна/ дуьхьала. Дала / церан зенах а, бохамах а 1алашварца/ кхачо йийр ю хьуна. И ма ву ша хезаш верг а‚ хууш верг а.",
145,"/Ала жуьгташка а, насарашка а: тхо къастийна/Делан динан хазаллин басарца<sup>1</sup>. Мила ву ткъа Делачул дин хаза долуш? /Аш āла/: “Цунна Iибадат до оха.”","<p>Басар - 1аьрбийн маттахь: صبغة – иза ду «дин». Дала кху аятехь аьлла динах «басар», куча тIехь басар санна, стагана тIехь дин гучудолу дела.</p>"
146,"Ахь āла: ""Тхоьца къуьйсу аш Делан хьокъехь? И ма ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна шун Iамалш ю‚ тхо цунна (Далла) тешаме ду"".",
147,"Я аш боху: ИбрахIим‚ ИсмаIил‚ Исхьакъ‚ ЯIкъуб‚ цуьнан (Я1къубан) тIаьхье а хилла жуьгтий я насараш? Ахь āла: ""Шуна дика хаьа я Далла дика хаьа? Мила ву зуламе шена гергахь Делера хилла долу тешалла<sup>1</sup>хьулдеш волчул? Ма вац и Дела терго ца еш аш дийриг"".","<p>Тешалла – кхузахь: Мухьаммад элчанан Таврата а, Инжила а чохь хьахийна йолу билгалонаш.</p>"
148,И д1адахна уммат ду. Цунна цо шена лехнарг карийна‚ шуна аш шайна лехнарг карийна. Шуьга жоп доьхур ма дац цара деш хиллачух.,
149,"Нахах хьекъале боцучара эр ма ду: ""Стен дIаберзийна техьа уьш шаьш тIебоьрзуш хиллачу къилбанна тIера<sup>1</sup>?"" Ахь āла: ""Делан ю малхбале а‚ малхбузе а‚ нисвеш ву И Шена луург нийсачу новкъа"".","<p>Мадинате д1акхелхинчул т1аьхьа цхьана 16-17 баттахь Пайхамарна къилба хилла лаьттина بيت ألمقدس Байтул-Мукъаддис (Иерусалим). Пайхамарна КаIба дезаш хилла. Иза хууш волчу Дала магийна юха а Маккахь долчу КаIбих къилба дан. Бусалбанаш юха а КаIбе бирзича, аьлла и жуьгташа я Iаьрбийн мушрикунаша.</p>"
150,"Иштта Оха дира шух юкъараллин уммат‚ шу хилийта нахана тIехь тешаш‚ элча а хилийта шуна тIехь теш<sup>1</sup>. Оха ма ца дира хьо шена тIевоьрзуш хилла къилба /Байтул-Мукъаддис/ къасто бен элчанна тIаьхьавозург ша /керстаналлина т1е/ вухавоьрзучух. Баккъалла а, хиллера иза хала хIума Дала нисбиначарна доцуш. Дела ца хилла шун ийман эшор долуш<sup>2</sup>. Баккъалла а, и Дела ма ву нахах дог лозуш а‚ къинхетаме а.","<p>Къематдийнахь Мухьаммадан уммато тешалла дийр ду Далла хьалхахь дIадаханчу умматашна тIера‚ цаьрга Дала пайхамарш бахкийтина‚ нийса некъ гайтина хилла‚ аьлла.</p> | <p>КIеззиг хуьлуьйтуш (шун Iамал йойуьйтур яц). Наха хаьттина хиллера элчане, Байтул- Мукъаддисе боьрзуш ламазаш динчеран хьокъехь. Церан мела эшор бац, боху Дала.</p>"
151,Гира Тхуна /хIай Мухьаммад/ хьан юьхь стиглахьа хьийзар. Оха хьо тIевоьрзор ма ву хьо реза волчу къилбанна. ДIаерзае хьан юьхь Дезчу Маьждиган<sup>1</sup>агIор. Шаьш миччахьа делахь а‚ дIаерзае шайн яххьаш цу агIор. Жайнан охIланна хууш ма ду и шайн Кхиош-кхобучуьнгара бакъдерг хилар. Ма вац и Дела цара дийриг тидамехь доцуш.,"<p>Деза Маьждиг ألمسجد الحرامМаккахь долу бусалба динан коьрта маьждиг. Иза ду бусалба динехь уггар деза маьждиг. Хьадисашкахь ду цу чохь дина ламаз кхечухьа динчул б1е эзарзза деза ду аьлла (иштта Мадинатехь долчу пайхамаран маьждигехь – итт эзаразза, Байтул-Мукъаддисехь (Иерусалимехь) долчу Генарчу Маьждигехь динарг – цхьа эзарза я пхи б1озза). Оцу маьждигашка зиярате вахар суннат ду.</p>"
152,Жайнан охIланна муьлхха делил ахь далийча а‚ уьш тIебоьрзур  бац хьан къилбанна‚ хьо а воьрзур вац церан къилбанна тIе. Царах цхьаберш боьрзур ма бац кхечеран къилбанна тIе. Хьо церан дезаршна тIаьхьахIоттахь‚ хьайга Iилма деъначул тIаьхьа‚ хьо хир ма ву зуламхойх.,
153,"Оха шайга жайна деллачарна<sup>1</sup>и /Мухьаммад пайхамар/ вевза‚ шайн кIентий шайна ма бовзарра. Баккъалла а, царах цхьа тоба хьулдеш ма ю бакъдерг‚ шайна хууш доллушехь.",<p>Жайна делларш – أهل ألكتاب (жайнан охIла) – Тавратана а‚ Инжилана а тIаьхьахIиттинарш – жуьгтий а‚ насараш а.</p>
154,Бакъдерг ду / иза/ хьан Кхиош-кхобучуьнгара. Хиланне а хьо ма хилалахь шеко йолуш болчарах.,
155,"ХIоранна а – шен агIо ю‚ и цунна тIевоьрзуш<sup>1</sup>. Аша сихое дикачу г1уллакхашкахь хьалхе яккхарехь. Миччахьа а шу делахь а‚ – Дала шу дерриге а цхьаьна гулдийр ду /къематдийнахь/. Баккъалла а, и Дела массо а хIуманна т1ехь ницкъ кхочуш ма ву.",<p>Кхузахь: хIор динан шен къилба ду‚ и тергал а деш цара.</p>
156,"Миччахьара хьо араваьлча а‚ дIаерзае хьан юьхь Дезачу Маьждиган агIор. Баккъалла а, и бакъдерг ма ду хьан Кхиош-кхобучуьнгара. Ма вац и Дела аша дийриг тидамехь доцуш.",
157,"Миччахьара хьо араваьлча а‚ дIаерзае хьан юьхь Дезачу Маьждиган агIор. Шаьш миччахьа хилча а‚ дIаерзае шайн яьххьаш цу агIор‚ нахана шуна тIехь бехк билла бахьана ца хилийта‚ царах зуламхой боцучарна, – шу царах ма кхералаш, Сох кхералаш, - Соьга шуна тIехь Сайн ниIмат чекхдаккхийта - шу нийсачу новкъа т1ехь хила тарлора-кх.",
158,"Оха шуна элча ваийтарх терра‚ шух шайх волу, ша дуьйцуш волу шуна Тхан аяташ‚ цо шу цIандеш‚ шуна жайна а‚ хьекъалалла а Iамадеш‚ шуна цо Iамадеш, шуна ца хууш хилларг.",
159,Аш Со дагаваийта / Суна муьт1ахь хиларца/ – Аса шу а дагадоуьйтур ду /шуна гечдарца/‚ Суна шукар де‚ Суна инкарло еш<sup>1</sup>ма хила.,"<p>Суна инкарло еш ма хила – Сан ни1маташ терго ца еш ма дита Со харцварца а, Суна 1есалла ярца а. Дийцина: Мусас, салам хуьлда цунна, хаьттина везчу Деле: «Ас муха дийр ду Хьуна шукур?», аьлла. Везчу Дала аьлла цуьнга: «Со дагаваийта, Со виц ма ве. Ахь Со дагаварца хьахийча – Суна шукур динарг ву хьо, ахь Со вицвича – Суна керсталла динарг ву хьо».</p>"
160,"ХIай ийман диллинарш! Аш гIо лаха собарца а‚ ламазца а. Баккъалла а, и Дела ма ву собаре болчаьрца.",
161,"Аш ма āла Делан новкъахь<sup>1</sup>бойучарах ""белла"". – Дийна бу уьш. – Амма шуна ца хаало.",<p>Делан новкъахь – кхузахь: г1азотехь.</p>
162,Оха дитанне а ца зуьйш дуьтур дац шу кхерам тасарца а‚ мацалла яийтарца а‚ даьхни а‚ синош а‚ стоьмаш а эшийтарца а‚ – ахь кхаъ баккха собаре болчарна‚ –,
163,"Иштаннаш бу уьш шайна тIе цхьа боккха бāла беьча‚ олуш: ""Вай Делан ду‚ Цуьнга дIадоьрзур долуш а ду""<sup>1</sup>.","<p>1аьрбийн маттахь: أنا لله و أنا أليه راجعون ( Инна лиллах1и ва инна илайх1и ражи1уна) и алар дика лерина стаг велча а, я кхин бохам хилча а.</p>"
164,Царна шайн Кхиош-кхобучуьнгара гечдар а ма ду‚ къинхетам а ма бу‚ уьш ма бу нийсачу новкъа т1ехь берш.,
165,"Баккъалла а, Сафа а‚ Марват<sup>1</sup>а Делан динан билгалонех ду. Хьаьж доьхкучунна а‚ Iумрат<sup>2</sup>дечунна а къа дац царна го баьккхича<sup>3</sup>. Лаа а лууш, /Шена/ диканиг диначунна – и Дела баркалла олуш а‚ хууш а ву.","<p>ХьаьжцIенна уллохь йолу лекха ши меттиг (жима ши лам). Царна юккъехула ворх1азза д1ай-схьай вахар – хьаьждехкаран а, 1умратан а гIуллакхех (парзаш) ду.</p> | <p>Iумрат – жима хьаьждехкар: нигат дина ихьрам дихкинчул т1аьхьа хьаьжцIенна ворх1 го баккхар а‚ Сафа а, Марват а лаьмнашна юккъехула ворх1азза д1ай-схьай вахар а‚ корта башар а‚ ихьрамах паргIатвалар (и духар дIадаккхар а). Хьалха Iаьрбий хилла Сафахь а‚ Марватехь а жа1аршна гIуллакх деш. Бусалба дин тIеэцча‚ уьш халоне хIиттина: царна юккъехула бовдуш долу Iадат кхочушдича муха хир ду а ца хууш. И магош доссийна Дала и аят.</p> | <p>Царна юккъехула ворхIазза дIай-схьай вахча.</p>"
166,"Баккъалла а, Оха яийтина билгалонаш а‚ нийса некъ а, Оха шаьш нахана Жайнин чохь<sup>1</sup>билгалъяьхначул тIаьхьа, хьулдеш берш – уьш ма бу Дала шайна неIалт эр дерш а‚ неIалт олучара а шайна неIалт эр дерш а.",<p>Таврат‚ Инжил я Къуръан.</p>
167,"Бац /неIалтан кIел/ шаьш дечунна тIера /тōба дарца/ юхабевлла‚ дика а лелла‚ /шаьш хьулдеш хилларг/ билгала даьккхинарш-м – церан тōба Ас къобалдийр ду – Со тōба /дукха/ къобалдийриг а ву /Сайн лешна/, /Сайгахь/ шортта къинхетам берг а ву.",
168,"Баккъалла а, шаьш /дин/ керстадинарш‚ / оцу/ керста хьолехь белларш – царна хир ду Делан а‚ маликийн а‚ массо а нехан а неIалт.",
169,Шаьш цу чохь (цIергахь) гуттар а лаьтташ‚ Iазап дайдийр ма дац царна‚ тIаьхьатоттур а ма бац уьш.,
170,Шун Дела – Ша цхьаъ волу Дела ву. Кхин Дела вац И бен‚ сов къинхетаме а‚ къинхетаме а верг ву Иза.,
171,"Баккъалла а, стигланаш а‚ латта а кхолларехь а‚ буьйса-де хийцадаларехь а‚ хIорда чохь нахана пайданна дIасалелаш долчу кеманехь а‚ Дала стиглара охьадоуьйтучу, деллачул тIаьхьа шеца латта дендеш а, цу /лаьтта/ тIехь массо а дийнат даржадеш а долчу хинехь /дог1анехь/ а‚ мох хьекхарехь а‚ шаьш /Далла/ муьтIахь хилла стигланна а‚ лаьттана а юккъехь дIасалелачу мархашкахь а – билгалонаш ма ю шаьш ойла ян хуучу нахана<sup>1</sup>.",<p>И Дела цхьаъ хиларна а‚ массо а х1уманна тIехь ницкъ кхочуш хиларна тIенийсвеш.</p>
172,"Нāхах бу Аллах1-Дела витина кхиберш /делий/ лоьцуш берш, уьш Цуьнца нисбеш, шайна уьш безаш, /муъманахана/ Дела везарх терра. Ткъа /Делах/ тешаш берш Дела чIогIа дукхавезаш ма бу. Гуш белхьара и зулам деш берш – царна гур ма дара Iазап – царна хуур ма дара ницкъ берриге а Делан буйла а‚ и Дела Iазап дарехь ч1ог1а вуйла а.",
173,Шайна нах тIаьхьахIуьттуш хилла берш цIанлур ма бу шайна тIаьхьа хIиттина хиллачарех<sup>1</sup>‚ царна гур ду Iазап‚ хедар ю церан юкъаметтигаш.,"<p>Наха шаьш ч1ог1а базбеш хиллачара, наха шайна 1ибадат деш хиллачара къематдийнахь Далла хьалхахь инкарло йийр ю цара шайна 1ибадат дарна, аьлча а, д1атосур бу уьш.</p>"
174,"Шаьш кхечарна<sup>1</sup>тIаьхьахIуьттуш хиллачара эр ду: ""Тхан юха дуьнена доьрзийла делахьара‚ тхо а цIанлур ма дара царах‚ уьш тхох цIанбаларх терра"". Иштта гойтур ю Дала церан Iамалш царна бāла хилла. Уьш арабевра ма бац цIергара.",<p>Дела а витина.</p>
175,ХIай нах! Даа лаьттахь долчух хьанал дерг а‚ цIена дерг а. Шу ма хIитталаш шайтIанан лар т1е – и шуна билггала мостагI ма ду.,
176,"Баккъалла а, цо шуна хьоьху  вониг а‚ ирчаниг<sup>1</sup>дар а‚ аш Делах лаьцна шайна цахуург алар а.",<p>Кхузахь: зударий а‚ божарий а талхар‚ вовшашца эвхьаза хилар.</p>
177,"Цаьрга аьлча: ""ТIаьхьахIитта Дала шайга доссийначунна (Къуръанна)"", цара олу: ""ХIан-хIа! Тхо тIаьхьахIуьттур ду тхайна тхешан дай шена тIехь карийначунна<sup>1</sup>». – И шайн дай цхьанна хIуманах кхеташ а‚ нийсачу новкъахь а хилла бацахь а? /Т1аккха а х1уьтту уьш царна т1аьхьа??/",<p>Тхан ширачу динна.</p>
178,"Керстаналла дечеран масал ду шега мохь биттича а, ц1ог1а хьекхча а бен ца хезачуьнга кхайкхаран масалах тера<sup>1</sup>:  къора, мотт ца хууш, б1аьрзе хилла, уьш кхетар бац.","<p>Кху аятехь Дала боху, билгала долу Къуръан т1е цалацарехь керстанашна и хьоьхуш верг тера ву жа1унах: цо ц1ог1а хьоькху уьстаг1ашна – ткъа царна аз хеза, маь1нех ца кхета я деккъа шайга кхайкхинчунна а бен т1е ца кхуьу.</p>"
179,ХIай ийман диллинарш! Даа Оха шайна деллачу рицкъанах цIена дерг‚ цу Далла шукар а де‚ шаьш Цунна Iибадат деш делахь.,
180,Цо шуна хьарам йина къеелла хIума а‚ цIий а‚ хьакхин жижиг а‚ Далла доцуш‚ кхечунна лерина йийна хIума а. Нагахь санна /и хьарам йинарг/ ца йиъча ца валахь<sup>1</sup>‚ /бехкамна/ дуьхьал а воцуш‚ дозанал т1ех а ца волуш<sup>2</sup>‚ цо и /хьарамниг даарх/ цунна къа дац – баккъалла‚ и Дела ма ву гечдийриг а‚ къинхетаме верг а.,"<p>Даа хьанал хIума а доцуш.</p> | <p>Мацалла д1аяккхан бен, кхин т1ех ца юуш.</p>"
181,"Баккъалла а, Дала Ша доссийначу жайнах /цхьадерг нахах/ хьулдеш берш‚ цунах шайна кIеззиг мах оьцуш берш<sup>1</sup>– уьш ма бу шайн кийрахь цIе бен юур йоцурш. Вистхир ма вац и Дела цаьрга /реза хиларца/ къематдийнахь‚ цIанбийр ма бац Цо уьш. Царна хир ма ду лазош долу Iазап.","<p>Ибн-1аббаса аьлла и аят доьссина жуьгтийн тхьамданашкахь: уьш хилла Таврата чохь долу Мухьаммад пайхамарах (Дссхц) лаьцна дерг нахах хьулдеш, иштта дуьненан бахам бахьанехь ялсамани юхкуш.</p>"
182,Уьш ма бу шаьш нийса некъ боьхкина тилар эцнарш‚ шаьш гечдар доьхкина Iазап эцнарш. Ма собаре бу уьш жоьжахатин цIе ла(в)рехь<sup>1</sup>!?,"<p>Ибн-Касира оцу аятан ши тайпа маь1на далийна: 1) жоьжахатехь шайна нуьц1къала 1азап деш, уьш гинарш церан собарах цецбуьйлуш: 2) шайна жоьжахатехь ч1ог1а 1азап хир дуй хуушехь, к1ад ца луш, собаре болуш и хьарам х1ума деш.</p>"
183,"Иза ду Дала и жайна (Таврат) доссош хиларна бакъдолчуьнца. Баккъалла а, цу жайница цхьаьна ца богIурш (и дохош, харц туьдуш берш) буьззина /барт/ эгIарехь ма бу.",
184,Мела хир бац аш шайн яьххьаш малхбалехьа а‚ малхбузехьа а ерзаярехь. Ткъа мела хир бу и /нах/ Делах а‚ тIаьххьарчу дийнах а‚ маликех а‚ жайнах а‚ пайхамарех а тешаш белахь‚ шена а дезачу даьхних /сагIина/ делча гергарчарна а‚ боберашна а‚ мискачу нахана а‚ некъхочунна а‚ доьхучунна а‚ лай паргIатваккхарна а‚ ламаз а цо хIоттийча‚ закат а делча‚ шаьш делла дош кхочуш а дича‚ яккхийчу халонашкахь а‚ баланашкахь а‚ тIамехь а собаре а хилча. Уьш бу бакълуьйш берш. Уьш бу /Делах/ кхоьруш берш.,
185,ХIай ийман диллинарш! Шуна тIедиллина байъинчареран чIир екхар: маьршаниг /вуьйр ву/ – /цо/ маьршаниг /вēр/ бахьанехь‚ лай /вуьйр ву/ – /цо/ лай /вēр/ бахьанеь‚ зуда /йуьйр ю/ – /цо/ зуда /ēр/ бахьанехь<sup>1</sup>. /Бусалба/ вашас цхьанна гечдича – диканца цунна тIаьхьахIотта веза. Нийса кхочушдан деза дият<sup>2</sup>. И шуна Делера атталла ю‚ къинхетам а ма бу. Цул тIаьхьа<sup>3</sup>дозанах ваьллачунна (ч1ир екха г1иртиначунна) хир ма ду лазош долу Iазап.,"<p>Зулам динчунна а бен ч1ир ма екхалаш: маьрша волчо маьрша верг вехь – и ве, лено лай вехь - и ве, зудчо зуда йехь – и йе, цхьанийсса. Делан дозанех ма довлалаш стаг цавиначуьнца ч1ир йоькхуш. Аш стаг вина воцург вехь, и ч1ир екхар дац и зулам дар ду, Делан дозанех валар ду, аьлча а - даккхичарех къа ду. Суннато билгалдаьккхина, боьршачу стага зуда ехь, и ве магар. Аятан маь1на дац ч1ир екхар парз ду бохург – гечдан а мегаш ду, дият эца а мегаш ду. Иштта маслахьат дар деза долуш меттигаш а хуьлу. Аято парз хилла т1едиллинарг нийсо яр ду, аьлча а, куьг бехкениг бен ца вер. Жех1ал заманахь 1аьрбийн цхьацца тайпаний юккъехь шуьйра даьржина хилла лайно лай вехь, и лай ца вуьйш, цуьнан метта церан маьрша стаг вуьйш, зудчо боьрша стаг вехь, и зуда ца юьйш цуьнан метта церан боьрша стаг вуьйш. Цхьаболчу 1еламнахана хетарехь, х1окху аятан хьукма д1адаьккхина ""Аль-Маида"" суратан ч1ир екхар хьехочу 45-чу аято.   </p> | <p>Дият – вийначу стеган дуьхьал цуьнан охIлане луш болу мах (бIе эмкал я цуьнан барам). Иштта и дият ю йинчу чевнашкахь а башх – башха барамашкахь.</p> | <p>Гечдинчул т1аьхьа чIир екха гIерташ, </p>"
186,"Шуна чIир екхарехь дахар ду‚ хIай хьекъал дерш, шу хилийтархьама кхоьруш /бехк боцуш стаг верах/.",
187,"Шуна тIедиллина цхьанна тIе валар деъча‚ нагахь цуьнан бухадуьсуш хIума делахь, цо и нийсонца дена-нанна‚ гергарчарна дала весет дар<sup>1</sup>– баккъалла а т1ехь ду и /весет дар Делах/ кхоьручарна.","<p>ХIокху аятан хьукам дIадаьккхина ""Аль-Нисаъ"" суратехь деъначу ирс декъаран аято.</p>"
188,Нагахь санна цхьаммо и /весетан чулацам/ шена хезначул тIаьхьа хийцахь – къа и хийцинчунна хир ду. И Дела ма ву Ша хезаш верг а‚ хууш верг а.,
189,Нагахь санна цхьаъ весет дечуьнгара нийсо ца ярах я къа дарах кхерахь‚ цо маслахьат дахь царна<sup>1</sup>юккъехь‚ цунна<sup>2</sup>къа хир дац. И Дела ма ву гечдеш верг а‚ къинхетаме верг а.,<p>Весет диначунна а‚ ирс кхочучунна а.</p> | <p>Весет дечун а‚ бухабуьсучеран а. И нийсо еш весет хийцинчунна къа хир дац.</p>
190,ХIай ийман диллинарш! Шуна тIедиллина марха кхабар‚ шул хьалхарчарна тIедилларх терра‚ шу хилийтархьама /Делах/ кхоьруш.,
191,/И марха кхобур ду/цхьа к1еззиг деношкахь<sup>1</sup>; шух цхьаъ цомгуш велахь я новкъахь нислахь – кхечу хенахь<sup>2</sup>/марха кхобур ду цо/ дисинчу денойн метта. Марха цакхабалучарна тIехь ду мискачу стагана даар далар. Диканиг цо совдаьккхича (шен даггара сагIа совлуш) – и цунна дика ду. Аш марха кхаьбча – шуна дика ду‚ шу хууш хиллехь.,"<p>Дала марха кхабар тIе ца диллина кIеззиг деношкахь бен, шеран дисинчу деношца дуьстича.</p> | <p>Ша дохийнчу барамехь.</p>"
192,"/И марха кхаба деза денош/ Рамазан бутт бу‚ шена чохь нахана нийса некъ а болу‚ нийсачу некъан а, /бакъдерг-харцдерг, хьанал-хьарам/ къасторан а билгалонаш а йолу Къуръан доссийна болу. Шух и /рамазан бутт/ леринчо марха кхобийла. Цхьаъ цомгуш велахь‚ я новкъахь велахь – кхечу денойх цхьа дакъа /кхочушдер цо/. И Дела лууш ву шуна атто хилар‚ лууш вац И шуна хало хилар. Кхочушдер аш и денош /марханаш кхобуш/‚ вазвер аш и Дела /АллахIу акбар āларца/‚ Цо шаьш нийсачу новкъа нисдарна‚ шу хилахьара баркалла олуш.",
193,Сан леша хьоьга хаттахь Сох лаьцна – Со гергахь ву‚ жоп луш ву доьхучуьнан дехарна – цо дехча. Суна жоп лойла цара (Суна муьт1ахь хиларца)‚ Сох тешийла уьш - уьш хила там бара нийсачу новкъахь.,
194,Магош ду шуна мархийн баттахь буса шайн зударшна гергадахар – уьш шун духар ду‚ шу – церан духар ду<sup>1</sup>. Далла хиира шу хилла хилар шаьш шайн Iехадеш<sup>2</sup>. Шун тōба къобалдира Цо‚ шуна гечдира. ХIинца /буса/ гергаг1о шайна царна‚ лаха Дала шайна яздинарг<sup>3</sup>. Даа‚ мала шайна сатасаран кIайн тай Iаьржачу тайх къастадаллалц. ТIаккха кхочушде марха кхабар буьйса т1еяллалц. Герга ма г1о царна (зударшна) шаьш маьждигаш чохь лаьтташ долуш /иIтикаф деш/. Уьш Делан дозанаш ду. Герга ма гIо царна (дозанашна – уьш дохо). Иштта билгалдоху Дала шен аяташ нахана‚ уьш хилийтархьама ларлуш /Делан дозанех/.,"<p>Дуьххьара бусалба дин т1едеъча, Дала хьарам дина хиллера, мархийн бутт чекхбаллалц зударшана гергавахар, тIаккха иза хьанал деш доссийна хIара аят.</p> | <p>Мархин баттахь шайн зударшна гергадоьлхуш. И гергадахар хиллера Iумаран а‚ кхечеран а. Цара пайхамаре дийцира шайгара даьлларг‚ цунна гечдар а дийхира. Дала гечдира.</p> | <p>Доьзал.</p>"
195,"Аш ма даа вовшийн даьхни харцонца<sup>1</sup>хьаькамашца берта а дахана<sup>2</sup>, къа дарца нехан даьхни даархьама‚ шайна хуьушехь /и шайн доцийла/.","<p>Харцонца – хьарам новкъа, Дала ца магийнарг. Ткъа Дала хьарам йина массо а боьха х1ума а, хьан долахь йоцу нехан х1ума а, цара, шаьш реза а долуш, хьуна елла я йоьхкина яцахь.</p> | <p>Хьекамашна хIума кховдош цунах.</p>"
196,"Хьоьга /хIай Мухьаммад/ хоьтту цара беттан куьцаш хийцадаларах лаьцна‚ ахь āла: ""Иза нахана хан билгалъяккхархьама а‚ хьаьждехкарна а ду"". Мēла хир бац шу х1усамаш чу тIехьахула дахарх. Мēла бу /шу Делах/ кхоьруш хилар. Х1усамаш чу г1о неIаршкахула<sup>1</sup>! Делах кхера – шу даккхийдер ду.","<p>Ансараш (Мадинатан бахархой) хилла хьаьж доьхкучу хенахь шайн цIенойн неIарш дIа а къовлий,‚ тIехьахула пенашна Iуьргаш а дохий‚ хIусамаш чу боьлхуш.</p>"
197,ТIом бе Делан новкъахь шайца тIом беш болчаьрца‚ амма дозанал сов ма довла<sup>1</sup>. Далла ца беза дозанал сов буьйлурш.,"<p>Кхузахь: шаьш хьалха ма болабе тIом. ТIамехь къиза ма хила (бераш а, зударий а, баккхийнаш а ма байа..., дитташ а ма хедаде...)</p>"
198,Байа уьш шайна карабаьхккинчохь‚ арабаха уьш шаьш арадаьхначуьра<sup>1</sup>. Питана<sup>2</sup>чIогIа ду стаг вēрал а. ТIом ма бе цаьрца Деза Маьждигана уллохь‚ цара шайца т1ом ца бахь. Цара шайца бахь /тIом/ – байа уьш! Иштта бу цатешачарна бекхам.,"<p>Маккара арабаьхна хилла бусалбанаш.</p> | <p>Питана – кхузахь: Делаца накъост лацар, бусулбанаш динах юхабāха г1ертар.</p>"
199,Уьш совцахь<sup>1</sup>– Дела гечдеш а‚ къинхетаме а ву.,<p>Цара тIом сацабахь – сацабе аша а.</p>
200,ТIом бе цаьрца питана<sup>1</sup>саццалц‚ дин / деш долу 1ибадат деккъа цхьана Далла хиллалц/. Уьш совцахь/т1ом бечуьра/ – тIелатар<sup>2</sup>ма де зулам дечарна бен.,<p>Питана – кхузахь: Делаца накъост лацар (ширк).</p> | <p>Шаьш тIом болийначарна бен тIе ма лата.</p>
201,"Лераме бутт – лераме баттаца‚ хьурматаш а – ч1ир эца дезаш ду<sup>1</sup>. Шайна цхьаъ тIелатахь – шу а тIелата цунна‚ и шайна тIе ма летта. Делах кхера, шуна хаа и Дела Шех кхоьручаьрца вуйла.","<p>Уьш лераме баттахь (мухьаррам‚ раджаб, зулкъаIда‚ зулхьиджа) латахь – шу а лата. Делан динан хьурмат дохийна уьш шайна тIелатахь, аша чIир эца цаьргара. </p>"
202,Харжаш е Делан новкъахь<sup>1</sup>. Шайн куьйгашца шаьш хIаллак ма де<sup>2</sup>. Диканиг де. Далла дукхабеза диканиг деш берш.,"<p>Ма кхоаде шайн даьхни Делан новкъахь (сагIина дала‚ гIазотана‚ и. дI. кх.).</p> | <p>ГIазот дитина шайн белхашна тIебирзина хилла бусалбанаш. Дала боху: ""ГIазот дитар дуьненахь а‚ эхартахь а шаьш хIаллакдар ду"". ТIаккха мостагIчун ницкъ алсамбер бу – цо хIаллакдийр ду шу. </p>"
203,"Кхочушде хьаьждехкар а‚ Iумрат<sup>1</sup>а Дела дуьхьа. Шун аьтто боьхнехь /цхьана х1умано новкъарло йина/, шайн ницкъ кхочу  бежана<sup>2</sup>де сагIийна. Шайн кортош ма даша и сагIина дийна бежана шен меттиге дIакхаччалц<sup>3</sup>. Шух цхьаъ цомгуш велахь я коьртан цамгар йолуш велахь<sup>4</sup>– /корта бошур бац‚ амма/ цунна дуьхьал марха кхобур ду /кхаа дийнахь/‚ сагIа лур ду /ялх мискачу стагана‚ цхьанна ах сахь луш/‚ я уьстагI буьйр бу. Шу кхерамах паргIатдевлача‚ шух цхьаммо Iумрат хьалхадаккхахь хьаьждехкарал – шена ницкъ кхочу болу  бежанна урс хьакха сагIийна. И ца карадахь – марха кхобур ду кхаа дийнахь хьаьждоьхкучу хенахь‚ ворхI дийнахь – цIа юхавирзича. Уьш кхоччуш итт де ду. И ду шен нах Деза Маьждигана гонахь боцчарна. Шу кхера Делах‚ шуна хаа и Дела таIзар дарехь чIогIа вуйла.","<p>Iумрат – жима хьаьжалла, муьлххачу хенахь дехка мега.</p> | <p>Механ уьстагIал а лахара доцу бежна.</p> | <p>Хьаьжин хьарме (хьаьжаллин я Iумратан Iамалш ен меттигаш) я духатоьхна меттиге.</p> | <p>Корта баша таро ца хуьлуьйтуш.</p>"
204,Хьаьждехкаран билгалдаьхна беттанаш<sup>1</sup>ду. Цу хенахь<sup>2</sup>хьаьж- дихкинчунна – зудчуьнца /гергара/ юкъаметтиг хилар а‚ Iесалла а‚ къийсар а ца мега хьаьждехкарехь. Аш муьлхха а дина дика Ша хууш ма ву и Дела. Шайца сурсаташ эца некъана (хьаьждехка доьлхуш). Ткъа уггар дика сурсат – Делах кхерар ду. Сох кхера‚ хIай хьекъал дерш.,<p>Шавваль‚ зулькъаIда‚ зульхьиджан итт де.</p> | <p>Цу беттанашкахь.</p>
205,"Шуна къа дац‚ аш шайн Делера диканаш<sup>1</sup>лехча. Шаьш Iарафатера<sup>2</sup>охьадаьхкича, Дела хьахаве<sup>3</sup>сийдолчу машIарехь<sup>4</sup>. Хьахаве И /дика/‚ Цо шу /нийсачу новкъа/ нисдаре терра‚ шу хиллехь а цул хьалха тиллабелллачарех.","<p>Хьаьждоьхкучохь йохка-эцар а йина‚ рицкъ лехча (и дан мегар ду шуна цигахь).</p> | <p>Маккана гонахьара лам.</p> | <p>До1анаш де.</p> | <p>Сий долу машIар – Муздалифатан чакхенгахь болу Къузахь олу лам. Хьадисехь ду‚ вайн пайхамар‚ Делан салам хуьлда цунна‚ цигахь лаьттара до1анаш деш, сахила доллалц‚ аьлла ду.</p>"
206,ТIаккха лела нах лелачухула<sup>1</sup>‚ Деле гечдар а деха. И Дела гечдеш верг а‚ къинхетаме верг а ву.,<p>Кхузахь: Iарафате дуьйла нахаца цхьаьна. Хабар къурейшийн охIле ду. Уьш Муздалифатехь совцуш хилла‚ кхечу хьаьжойх къаьсташ.</p>
207,"Шаьш хьаьждехкар кхочушдина девлча‚ хьехаве и Дела‚ шаьш шайн дай хьехабарах терра‚ я кхин а чIогIа. Нахах ма бу олурш: ""ХIай тхан Кхиош-кхобург‚ ло тхуна дуьненахь"" /диканаш/ – ма дац царна эхартахь дāкъа.",
208,"Царах бу олурш а: ""ХIай тхан Кхиош-кхобург! Ахь тхуна лōлахь дуьненахь а диканаш‚ эхартахь а диканаш‚ Ахь тхо ларделахь цIеран Iазапах"".",
209,Царна ма ду дāкъа шайна карадинчух. И Дела ма ву хьесап дарехь сиханиг.,
210,Дела хьехаве масийтта дийнахь<sup>1</sup>. Шина дийнахь /баьрзанашна т1е тIулгаш кхиссина дIаваха/ сихвеллачунна къа дац‚ (кхоалгIачу денна) тIаьхьависинчунна а къа дац – къа дац /Делах/ кхоьруш волчунна. Делах кхералаш‚ шуна хаалаш шаьш Цунна тIе дIагулдийр дуйла.,"<p>Ташрикъан денош – 11-гIа, 12-гIа, 13-гIа Зульхьиджа. Хьаьжоша Минехь тIулгийн барзашна тIе тIулгаш кхуьссу денош (кхаа барза тIе ворхI-ворхI тIулг кхуссуш ""АллахIу акбар"" олуш. Уьш шина дийнахь кхуссуш Iийна дIавахча а мега (тек Минан дозанчуьра аравала веза малх д1абузале, ца валахь – кхоалг1а буьйса а яккха еза), кхоалгIачу денна бухависча а мега.</p>"
211,"Адмашна юккъехь ишттаниг а ву, ша дуьненан дахарехь шен къамелаца хьо цецвоккхуш верг‚ даг чохь долчунна Дела теш хIоттош – и ма ву луьра мостагI<sup>1</sup>.","<p>ХIара аят доьссина мунепикъийн хьокъехь, багахула хаза къамел деш, амма даг чохь шаьш луьра мостагIий болчу /динна/.</p>"
212,"/Хьох/ дIа ма къаьсттинехь, сихло иза (мунепикъ) лаьтта тIехь пасад<sup>1</sup>хIуманаш дан‚ хIаллакдо цо охана а‚ даьхни а<sup>2</sup>‚– Далла ца деза пасад хIума.",<p>Боьха х1уманаш.</p> | <p>Кхузахь: лаьтта тIехь схьайолуш ерг (ялта) а‚ бежнаш а. И аяташ доьссина Аль-Ахнас бин Шарикъ бохучу мунепикъехь. Иза хилла пайхамаре (Д. с. х. ц.) ша бусалба ву‚ бохуш‚ хаза хабарш дуьйцуш‚ буса бусалба нехан охана хIаллакдеш‚ даьхни дойуш.</p>
213,"Шега аьлча: ""Кхера Делах!"" –куралло схьалоцу иза къа латорца. Цунна кхачо йийр ю жоьжахатино‚ –ма вон ю-кх /и санначарна/ нисйина меттиг.",
214,"Нахах ишттаниг а ма ву, Дела реза хилар лоьхуш шен са духкуш верг. Дела ма ву къахеташ /Шен/ лех<sup>1</sup>.","<p>Бусалба стаг СухIайб керстанаша шена зулам деш‚ царна шен бахам битина, Мадинате дIакхелхина.</p>"
215,ХIай ийман диллинарш! ЧугIо исламна кхоччуш<sup>1</sup>. Шу ма хIитта шайтIанан ларашна тIаьхьа – и шуна билггала мостагI ма ду.,"<p>Кхоччуш бусалбанаш хила. Бусалба дино т1едихкинарш дерриг кхочушде, цхьадерш д1атесна ца дуьтуш. Масала, ламаз деш, закат ца луш – иштта ма хила. سلم (силмун) бохучун кхин маь1на «машар» бохург ду: шу машар чу г1о кхоччуш. Хьалхара маь1на нуьцкъала (деза) ду.</p>"
216,Шайга хIара билгалонаш кхаьчначул тIаьхьа шу галдовлахь<sup>1</sup>– шуна хаалаш: и Дела веза ву /бекхам барехь/‚ хьекъале ву /гIуллакхаш дIадахьарехь/.,<p>Шу галдовлахь бусалба дин тIе ца лоцуш‚ бекхам чIогIа оьцур бу шуьгара.</p>
217,Уьш /ислам дин тIе ца лоцурш/ хьоьжуш бу-техьа Дела шайга варе мархашна юккъехула<sup>1</sup>‚ иштта маликаш а /шайга дахкаре Iазап дохьуш/‚ тIаккха /Iазапан/ гIуллакх кхочушхиларе? Деле дIадоьрзуш ма ду гIуллакхаш.,<p>Дин дIатасарна Делан Iазапо схьалоцур бу уьш‚ мархаша санна гуо а бина.</p>
218,"Ахь хатта Исраилан кIенташка, мел дахкийтина Оха цаьрга билгала долу делилаш. Делан ниIмат хуьйцучунна<sup>1</sup>‚ шега и деъначул тIаьхьа – и Дела ма ву таIзар дарехь чIогIа верг.","<p>Кхузахь: тIетухуш я эшадеш Делан дин, я Делан ни1маташна инкарло еш, уьш шена даларна Далла шукур ца деш.</p>"
219,"Цатешачарна хаздина дуьненан дахар‚ уьш боьлуш бу тешачарех. Баккъалла а, /Делах/ кхоьрурш царна тIехь<sup>1</sup>хир бу къематдийнахь. Дала рицкъ ма ло Шена луучунна хьесап а доцуш.","<p>Делах кхоьрурш лекхачу хазачу ялсаманахь хир бу, ткъа цатешнарш – бухахь, жоьжахатахь.</p>"
220,"Нах хилла цхьана умматехь<sup>1</sup>‚ тIаккха /уьш тиларчу бахча/ Дала бахкийтира, шаьш кхаъ боккхуш хилла болу‚ кхерам тосуш хилла болу пайхамарш‚ цаьрца доссийра бакъдолчуьнца жайна‚ цаьрга нахана юккъехь хьукам дайта церан хилпало<sup>2</sup>хиллачохь. Цу чохь хилпало-м ца хили и /Делан жайна/ шайга деллачеран бен‚ шайга билгалонаш кхаьчначул тIаьхьа вовшашна юккъехь хьагI хиларна. Дала Шен пурбанца нисбира ийман диллинарш (жайнан ох1ла) берш шеца хилпалонехь хиллачу бакъдолчунна тIе. И Дела ма ву нисвеш Шена луург нийсачу новкъа.",<p>Цхьа дин долуш.</p> | <p>Хилпало- цхьабарт цахилар</p>
221,"Шуна моьтту шаьш ялсамане гIур ду<sup>1</sup>/хIай бусалбанаш/ шул хьалха баханчарна (бусалбанашна) тIедеънарг шайна т1е а ца дог1уш? Лецна хилла уьш баланаша а‚ цамгарша а‚ дегнаш Iийжира церан‚ элчано а‚ цуьнца цхьана ийман диллинчара а олуш: ""Маца хир ду Делера гIо?"" – Х1аъ! Баккъалла а, Делера гIо герга ма ду!<sup>2</sup>","<p>Дуьненахь цхьа а бала ца хьоьгуьйтуш.</p> | <p>ХIокху аято гойту бусалбанаш балане луьйцур хилар дуьненахь, иштта цо гойту Делера гIо, и бала чIагIбелча хирг хилар.</p>"
222,"Цара хьоьга хоьтту: ""ХIун лур ю сагIина?"" Ахь āла: ""Аш сагIина доккхуш долу дика х1ума - /даккха/ дена-нанна а‚ гергарчарна а‚ боберашна а‚ мискачу нахана а‚ некъахочунна а<sup>1</sup>. Аш деш долу дика Дела хууш ву<sup>2</sup>"".","<p>Некъан накъост: некъахо, шен харж кхачаелла новкъахь виснарг.</p> | <p>Цуьнца шуна бекхам бийр болуш ву.</p>"
223,"Шуна тIедиллина тIом бар. Иза шуна ца деза хIума ду. Шуна ца деза тарло цхьа хIума, и шуна дика а долуш. Шуна деза тарло цхьа хIума, и шуна вон а долуш. И Дела хууш ву‚ шу хууш дац.",
224,"Цара хьоьга хоьтту безачу баттах лаьцна<sup>1</sup>‚ цу чохь тIом барх. Ахь āла: ""Цу чохь тIом бар – доккха къа ду. Ткъа Делан некъах /нах/ духатохар а‚ Цунах цатешар а‚ Деза Маьждигах<sup>2</sup>/нах духтохар/ а‚ цуьнан нах цу чуьра арабахар кхин доккха ду Далла гергахь"". Питана<sup>3</sup>доккха ду тIом барал а. Уьш (керстанаш) совцур бац тIом бечуьра шу шайн динах дIадерзийча бен‚ шайн ницкъ кхачахь. Шух шен динах дIавирзина керста хьолехь велларг – уьш бу шайн Iамалш яйнарш дуьненахь а‚ эхартахь а. Уьш бу жоьжахатин дай‚ уьш цу чохь гуттар лаьттар бу.","<p>Беза бутт я хьарам бутт – ХIижран шеран 1-ра бутт – Мухьаррам.</p> | <p>Деза Маьждиг я Хьарам (Лераме) Маьждиг – Маккара коьрта маьждиг.</p> | <p>Цуьнан маьIна: 1 – бусалбанаш хьийзош динах юхабāхар, 2 – Делаца накъост лацар. </p>"
225,"Баккъалла а, ийман диллинарш а‚ хIижар<sup>1</sup>динарш а‚ Делан новкъахь къийсам латтийнарш<sup>2</sup>а – уьш догдохур долуш бу Делан къинхетаме. И Дела ма ву гечдеш верг а‚ къинхетаме верг а.","<p>ХIижар – 1ийса пайхамар дуьненчу ваьллачул т1аьхьа 622-чу шарахь Мухьаммад а‚ цуьнца цхьана ийман диллина нах а, Маккахь шайна керстанаша ницкъ а бина, Мединате дIабахар. Цигарчу бахархоша хаза т1елецира уьш. Цигахь кхоллабелира бусалба пачхьалкхан бух. Цигара д1адоладелла бусалба терахь – х1ижра.</p> | <p>Делан новкъахь къийсам латтинарш – иштта гочдеш ду кхузахь وجاهدوا في سبيل الله боху Делан аятан дакъа. «Аль джих1ад фи сабилиллах1» ( الجهاد في سبيل الله ) Джих1адбохучун маь1на дукха к1орга ду. Иза ду муьлххачу кепара Делан дош айдарехь, Делан ц1ена дин х1отторехь къахьегар. Иза Дала бусалбанашна т1едихкинчу декхарех уггар коьртачарех цхьаъ ду. Джих1ад кхочушдар хуьлу дагца, маттаца, куьйгашца – адаман массо а меженашца. Кхолладеллачу хьелашка хьаьжжина, джих1ад хила тарло тайп-тайпана машаран кепашца, нагахь санна керстанаша т1елеташ, бусалбанаш шайн х1усамашкара арабохуш, дин лело ца битахь - т1аман кепашца а. Кхин д1а и дош, аятан чулацаме хьаьжжина, «Делан новкъахь къахьегар», «Делан новкъахь къийсам латтор», «Делан новкъахь т1ом бар», «Делан новкъахь г1азот дар» аьлла гочдеш ду. Пайхамара, Делера салам хуьлда цунна, уггар доккха джих1ад адамо ша шен дег1аца деш дерг ду аьлла.</p>"
226,"Цара хьоьга хоьтту чагIарх а‚ майсирх<sup>1</sup>а лаьцна‚ ахь āла: ""Царна чохь доккха къа а ду‚ нахана пайданаш а бу. Царна чохь долу къа доккха ду царна чохь болчу пайданал<sup>2</sup>"". Юха а хоьтту цара хьоьга: ""ХIун доккхур ду шаьш сагIина?"" Ахь āла: ""Совдаьлларг<sup>3</sup>"". Иштта Дала билгалйоху шуна билгалонаш‚ шу хилийтархьама ойла еш","<p>Майсир – хьалхалерчу Iаьрбийн марзлуш долу ловзарш‚ юкъа хIума юьллий. ХIинца: муьлхха а юкъа хIума юьллу ловзар, мухха къа ца хьоьгуш карадина х1ума (кехатех а, нардех а, лотох а… ловзуш).</p> | <p>И аят доссийна кхечу аятаца чагIар хьарам дале. Я Далла луург чаг1ар духкуш дуьненахь хуьлу пайда бу. </p> | <p>Кхузахь: шайн хьашташ кхочушдинчул тIаьхьа бухадиснарг (ло сагIина).</p>"
227,"Дуьненахь а‚ эхартахь а /долчу гIуллакхех/. Цара хьоьга хоьтту боберех лаьцна. Ахь āла: ""Маслахьат дар<sup>1</sup>дика ду царна"". Аш уьш вовшахтоьхча<sup>2</sup>– уьш шун вежарий бу. И Дела хууш ма ву харцо йийриг а‚ нийсо йийриг а<sup>3</sup>. Далла лиънехьара‚ Цо хало йийр яра шуна<sup>4</sup>. Баккъалла а, Дела ма ву веза верг а‚ хьекъале верг а.",<p>Церан даьхни кхиорехь а ‚ шаьш юкъагIертарехь а.</p> | <p>Церан даьхни а‚ шаьш еш йолу харжаш а.</p> | <p>Боберийн даьхнина юккъехь.</p> | <p>И ца могуьйтуш.</p>
228,Аш ма балабе Делаца накъост луьйцу зударий<sup>1</sup>цара ийман диллалц. Тешаш йолу лай тоьлуш ю Делаца накъост лоцучу зудчул‚ цо (Делаца накъост лоцуш йолчо) шуьга тамаша байтахь а<sup>2</sup>. Делаца накъост лоьцучу божаршка а ма бахийта /бусалба/ зударий цара ийман диллалц. Тешаш волу лай тоьлуш ву Делаца накъост лоцучу стагал‚ цо шуьга тамаша байтахь а. Цара кхойкху жоьжахате‚ Дала кхойкху ялсамане а‚ Шен лаамца гечдаре а. Цо билгалйоху Шен билгалонаш нахана‚ уьш хилийтархьама ойла еш.,<p>Цу юкъа ца богIу насарийн а‚ жуьгтийн а зударий.</p> | <p>Шен хазаллица а‚ даьхни хиларца а.</p>
229,"Хьоьга хоьтту цара зударийн цIано йохарх<sup>1</sup>‚ ахь āла: ""Иза бāла хьегар ду"". ЦIано йоьхначу хенахь зударех дIакъаста‚ царна герга ма гIо, уьш цIанбаллалц<sup>2</sup>. Уьш цIанбелча‚ гIуо царна улло‚ Дала шайна ма хьеххара<sup>3</sup>. Баккъалла а, цу Далла ма беза тōба динарш‚ Цунна ма беза цIена берш.","<p>ЦIано йохар – менструаци; зударийн беран цIа чуьра цIий гучудалар. И хуьлу юкъарчу барамехь х1ора баттахь 3-4 дийнахь.</p> | <p>Ц1ано йоьхначу зудчуьнца гергара (маран а, зудчун а вижар-г1аттар цхьана долу) юкъаметтиг ма хилийта и ц1ан йелла личанза. Кхин юкъаметтигаш (цхьана х1ума яар и. д1. кх.) лело мегаш ду шен зудчуьнца цуьнан ц1ано йоьхнехь а. Дала бехк боккху жуьгташна цара оцу хенахь зударшца муьлхха юкъаметтиг шайна хьарам еш хиларна.</p> | <p>Марана а, зудчунна а вовшашца зовкх хьега мегар ду муьлххачу кепара, бер арадолучу меттиге хилчхьана.</p>"
230,Шун зударий – шун /оханан/ аре<sup>1</sup>санна бу /шуна/. Шайн /оханан/ аренга г1о шайна ма луьу. /Диканиг/ хьалха даккха шайна<sup>2</sup>. Делах кхера‚ шуна хаа‚ шу Цунна дуьхьалкхетарг хилар. Ахь кхаъ баккха ийман диллинчарна.,"<p>Ялта дōлу меттиг. Цуьнга тера, зудчо а тIаьхье лур ю.</p> | <p>Кхузахь: Бисмилла даккха  بسم ألله ألرحمان ألرحيم, алий зудчуьнца гергара юкъаметтиг хилале хьалха.</p>"
231,И Дела шайн дуйнийн Iалашо ма хилийта диканиг ца дан а‚ /Делах/ ца кхера а /вониг деш/‚ нахана юккъехь маслахьат ца дан а<sup>1</sup>. И Дела хезаш верг а‚ хууш верг а ву.,"<p>Дуйнаш ма баа Делаца, диканиг дийр дац, алий‚ нахана юккъехь маслахьат дийр дац‚ алий. Биъна хиллехь а‚ бохабе‚ кафарат даккха и диканиг де.</p>"
232,"Дала бехке ца лоцу шу даьсса дуйнех‚ шун дагахь доцуш<sup>1</sup>и хиллехь‚ амма Цо бехке лоцу шу шун дегнаша динчунна. И Дела гечдеш а‚ собаре а ма ву /Шен лешна къинош ма диннехь 1азап ца деш, царна тōба дан (дохко довла) хан луш/.",<p>Багахула алалуш долу дуй бааран дешнаш.</p>
233,Шайн зударшна герга гIур дац аьлла дуй биинчарна тIехь ду беа баттахь ларвалар<sup>1</sup>. ТIаккха уьш дохкобовлахь<sup>2</sup>– и Дела гечдеш верг а‚ къинхетаме верг а ву.,<p>Собар дар‚ царна юххе ца гIуш.</p> | <p>Шайн дуйнаш тIера.</p>
234,Нагахь санна зударий бита сацам церан хилахь – и Дела хезаш а‚ хууш а ву<sup>1</sup>.,"<p>Мегар ду иза. Хокху шин аятан (216-217) маьIна ду стаго дуй баахь зудчунна юххе гIур вац ша, аьлла, цунна зен дархьама, и зуда 4 баттахь хьоьжуш Iийр ю, нагахь цуьнан майра юххе вагIахь, шен дуйна дуьхьал майрачо каппарат лур ду- и дика а ду. Нагахь иза юххе ца вагIахь, цуьнан зудчун бакъо ю къастар схьадеха (майрачуьнга, ц1е тасий, ша йита,ала). Майрачо и йита а ца йитахь я юкъаметтиг то а ца яхь, зудчун бакъо ю къедане арзе ян. Цо нийсонца къастор ю церан юкъаметтиг.Цхьанадахар церан нислуш дацахь, къедин бакъо и цунах д1акъасто.</p>"
235,"Битина болу зударий хьовсур бу<sup>1</sup>кхузза «къиръ»<sup>2</sup>чекхъяларе. Мегаш дац царна шайн кийрахь Дала кхоьллинарг<sup>3</sup>хьулдан‚ шаьш Делах а, тIаьххьарчу дийнах а тешаш белахь. Церан маройн бакъо ю уьш юхаберзо цу чохь<sup>4</sup>, уьш лууш белахь маслахьат дан‚ церан (зударийн) бакъонех терра декхарш а ду диканца юкъаметтиг лелаярца.<sup>5</sup>. Марой даржехь царал лакхара бу<sup>6</sup>. И Дела ша веза верг а‚ хьекъале верг а ву.","<p>Кхечуьнга маре ца гIуш.</p> | <p>Зударийн ц1ано йохар. ШафиIис а, Малика а قرء (قروء) «къиръ» зуда цунах цIанъялар ду аьлла, Абу –Хьанифата а, Ахьмада а «къиръ» бехъялар ду аьлла. </p> | <p>Шаьш берах хилар.</p> | <p>Шайн зударий‚ и кхо бутт а чекхбалале.</p> | <p>Марана тIехь ду зударийн бакъонаш тергал яр а‚ цаьрга шайн декхарш кхочушдайтар а.</p> | <p>Божарий даржехь зударел хьалхара бу церан доладарехь, напг1а (рицкъ) латторехь.</p>"
236,Къастар шозза ду‚ цул тIаьхьа – нийсонца юхаерзор ю /зуда/‚ я диканца дIайохуьйтур ю. Шуна хьанал дац аш дIаделлачух хIумма юхаэца<sup>1</sup>. Мегар ду уьш<sup>2</sup>кхоьруш хилахь Делан дозанаш ца лардарна. Шу кхоьруш делахь цара шиммо а Делан дозанаш ца лардарна‚ царна шинна а къа дац зуда мехах паргIат яьлча<sup>3</sup>. Уьш ду Делан дозанаш‚ уьш дōха ма делаш. Делан дозанаш дōхош берш – уьш зулам деш берш бу.,<p>Урдо‚ там йитинчу зудчуьнгара юха схьадаккха мегар дац.</p> | <p>Мар а‚ зуда а.</p> | <p>Къастар (зуда йитар) хуьлу кхузза йитинчул тIаьхьа‚ делахь а‚ зуда лууш елахь къаста‚ цо маре доьхур ду ша дIаяхийтар‚ шена делла урдо (там) юха а дерзош.</p>
237,Нагахь санна зуда йитахь /кхузза/‚ цул тIаьхьа цунна и хьанал яц‚ кхечуьнга и маре йодахь бен. ТIаккха цо (и шолг1а яханчо) и йитича‚ цу шинна<sup>1</sup>а къа дац шаьш цхьанакхетча‚ шайна Делан дозанаш ларлур ду аьлла хетахь. Уьш ду Делан дозанаш‚ Цо билгалдеш долу хууш долчу къомана.,<p>Зуда а‚ хьалхалера мар а.</p>
238,Аш зударий /цкъа я шозза/ битина болуш‚ церан хан<sup>1</sup>тIекхаьчча – совцабе уьш дикачу аг1онца‚ я дIабахийта уьш дикачу аг1онца. Аш ма совцабе уьш зуламца – тIаккха аш дозанаш талхор ду. И дēчо шена зулам до. Делан аяташ забаре ма лера. Аш дагадаийта шайна хилла долу Делан ниIмат а‚ Цо шеца шуна хьехам беш долу Ша шуьга доссийна долу Жайна а‚ /шуна делла долу/ хьекъалалла а. Шу Делах кхера‚ шуна хаалаш и Дела массо а хIума хууш вуйла.,"<p>Кхузза цIанбала гергакхочуш, гергарчу хьесапехь кхо бутт балале.</p>"
239,Аш зударий битина‚ церан хан гергакхаьчча‚ аш<sup>1</sup>новкъарло ма елаш царна шайн марошка юхаберзан‚ уьш вовшашна реза хиллехь дикачу аг1онца. И хьехам беш бу шуна‚ шух Делах а‚ тIаьххьарчу дийнах а тешаш волчунна. Иза хьекъале а ду шуна‚ цIена а ду. И Дела хууш ву‚ шу хууш дац.,"<p>Кхузахь: хабар зударийн дайшка ду‚ хьалха хиллачу марошка д1абахийта уьш, царна вовшахкхета лаахь.</p>"
240,"Наноша дакхадойла шайн бераш дуьззина шина шарахь и дакхадар кхочушдан лууш волчунна (марана). Шена бер динчунна<sup>1</sup>тIехь ду – зударшна<sup>2</sup>даа хIума а, тIедуха хIума латтор нийсонца. Цхьанна адамна тIедуьллуш дац шен ницкъ ца кхочург. Нанна зен ма дойла шен бер бахьанехь‚ шена бер динчунна (беран дена) а зен ма дойла шен бер бахьанехь<sup>3</sup>. /Ден/ ирс оьцучунна – цуьнга терра (да веллехь, цу беро цуьнгара эцначу ирсана юккъера вакхочунна мах лойла беран верасо). Царна шинна а<sup>4</sup>лаахь дакхор юкъахдаккха вовшийн реза хиларца а‚ дагабовларца а – къа дац царна<sup>5</sup>. Шуна лаахь шайн бераш дакхо кхин зуда лаха, шуна къа дац аш цунна мах белча даггара. Шу Делах кхералаш‚ шуна хаалаш и Дела аш дийриг гуш вуйла.",<p>Бер а долуш зуда йитина стаг‚ беран да.</p> | <p>Шаьш битина болу.</p> | <p>Йитина йолчу зудчунна зен ма де‚ мах ца луш бер дакхадойтуш‚ беран дена зен ма де‚ цунна бала ца тарло мах болуьйтуш.</p> | <p>Мар а‚ къаьстина йолу зуда а.</p> | <p>Иза дича.</p>
241,Шух дIакхелхина шайл буха зударий битинарш – церан зударий хьовсур бу<sup>1</sup>беа баттахь а‚ итт дийнахь а. И хан тIекхаьчча‚ шуна<sup>2</sup>къа дац цара шайх динарг бахьанехь диканца<sup>3</sup>. И Дела аш дийриг дика хууш ву.,"<p>Маре а ца йоьдуш, ц1ахь саца.</p> | <p>Зударийн валеш (верасаш) - зударшна тIехьовсуш болу гергара божарий. Зудчун хьалхара вали-цуьнан да ву, и веллехь я шен декхар кхочуш ца далучу хьолехь велахь-деда, цул т1аьхьа х1окху кепара: вежарех цхьаъ, вежарийн к1ентех цхьаъ, ден вежарех цхьаъ, ден вежарийн к1ентех цхьаъ. Уьш цхьана даржехь дуккха белахь-царах динца а, г1иллакхца а тоьлларг х1уттур ву валин декхарш кхочушдан. Цхьа а вали вацахь, я юххера вали генахь велахь (85 км а сов) валин декхарш зуда маре яларехь кхочушдан тарло и зуда йолчу юьртан къедана.</p> | <p>Царна маре баха бакъо яларехь.</p>"
242,"Къа дац шуна /хIай божарий/ аш шайн захало цу зударшка дIахьедича а‚ я къайладаьккхина шайгахь дитича а. Далла хаьа, баккъалла а, шуна уьш (зударий) дагабогIур буйла. Мухха делахь а‚ ваIда<sup>1</sup>ма е царна къайлаха‚ нийса дош олуш бен<sup>2</sup>. И ялор чIагI ма де яздинарг<sup>3</sup>шен ханна тIекхаччалц. Шуна хаалаш‚ и Дела хууш вуйла шун дагахь дерг. Цунах ларлойла шу. Шуна хаалаш‚ и Дела гечдеш а‚ собаре (къа дича, та1зар дар т1аьхьатоттуш) а вуйла.","<p>Биъ бутт а‚ итт де а далале кхоччуш захало ма де.</p> | <p>ШарIо ала магинарг бен. Ткъа шарIо мар велла зудчуьнга ала магинарг ду: хьайна и зуда яло лаар дIахаийтар тардинчу маьIница, ма-дарра дIа ца олуш.</p> | <p>Биъ бутт‚ итт де далале и зуда ма ялае (мар а велла йисинарг).</p>"
243,"Къа дац шуна аш зударий битича /цаьрца мах<sup>1</sup>хьахийначул тIаьхьа/ шаьш царна гергадахана<sup>2</sup>а доцуш, я урдон мах хадийна дIабелла а боцуш. /Ишттачу хьолехь и зударий битинчо/ луо царна шайна пайденна цхьацца хIума: хьал долчо – шен тароне хьаьжжина, хьал доцчо – шен тароне хьаьжжина, гIиллакхца<sup>3</sup>пайденна хIума. Иза хьакъ ду хIор шен Iамал дика хилийта луучу стагана тIехь.",<p>Урдо.</p> | <p>Гергадахана – кхузахь: вижар-г1аттар цхьана долу гергара юкъаметтиг хилла.</p> | <p>ШарIаца.</p>
244,"Аш уьш (зударий) битахь‚ шайн цаьрца гергарадахар а хилла  доцу‚ ткъа шайна урдон мах хадийна болу – шаьш хадийначул ах урдон мах лур бу аш царна. Лур бац‚ нагахь цара (зударша), я зуда ялор-йитар шайн карахь долчара /ца боьхуш/ битахь. Аш мах ца оьцуш битар (урдох хIумма юха цадаккхар) герга ду /Делах/ кхоьруш хиларна. Аш диц ма де вовший юккъехь долу дозалла<sup>1</sup>. Баккъалла а, и Дела аш дийриг гуш ву.","<p>Аш диц ма де, х1ай бусалбанаш, мар а, зуда а вовшашца хаза-мерза 1а безаш хилар. Ца тарлуш а хилла уьш къаста дезахь а, вовшвашца лело хаза г1иллакх а, дика юкъаметтиг а, захаллонца кхоллаелла гергарлонаш а ма тедалаш.</p>"
245,Ларде ламазаш а‚ юккъера<sup>1</sup>ламаз а‚ дIахIитта Далла муьтIахь хилла<sup>2</sup>.,"<p>Малхбузен ламаз. И къастийна Дала и тергалдан халчу хенахь долу дела.</p> | <p>Хабарш ма дийца ламаз тIехь, хийра ойланаш а ма е.</p>"
246,Шайна кхерам хилахь – ламазаш де шаьш /когашт1ахь/ гIаш доьлхушшехь я /цхьана х1уманна т1е/хевшина доьлхушшехь. Шаьш кхерамах хьалхадевлча‚ Дела хьехавелаш<sup>1</sup>‚ Цо шайна Iамадеш ма-хиллара шуна ца хууш хилларг.,<p>Кхоччуш ламаз делаш.</p>
247,"Шух дIакхелхинчара шайл буха зударий а битина, шайн зударшна весет дина царна оьшуш долу х1ума дуьтийла цхьа шо дуззалц<sup>1</sup>. Уьш арабовлахь‚ шуна къа дац цара шайлахь динчунна диканца. И Дела веза верг а‚ хьекъале верг а ву.",<p>Арабовла мега хан – цхьа шо. Цу аятан хьукам дIадаьккхина хьалха д1адаханчо: биъ бутт а‚ итт де а‚ аьлла.</p>
248,Битинчу зударшна совг1ат<sup>1</sup>лур ду хазачу г1иллакхехь‚ Делах кхоьручарна и далар хьакъ долуш.,<p>Важиб ду марошна шайн таронашка хьаьжжина къастийна д1абахийтинчу зударшна царна къастаран хало айеш совг1атана х1ума далар. И хьакъ хилла т1едоьжна ду Делах кхоьручу бусалбанашна.</p>
249,Иштта билгалдоху Дала шуна Шен аяташ шу хьекъале хилийтархьама.,
250,"Хьуна ца хаъа /хIай Мухьаммад/ баларх кхерабелла шайн цIеношкара бевдда арабевлачу эзарнашна<sup>1</sup>хилларг? Дала цаьрга элира: ""Ле шу!"" /Уьш белира/, тIаккха Цо уьш денбира. Баккъалла а, и Дела къинхетам болуш ма ву нахах, амма дукхахболчу наха баркалла ца олу.","<p>Уьш бара Бану Исраилех болу нах, 70 эзар стаг. Церан паччахьо гIазотана арадовла аьлча, бевдда хиллера уьш, баларх кхерабелла. ТIаккха Дала бархI дийнахь балийтира уьш, тIаккха юха денбира, церан пайхамара Хьизкъилас доIа дича. Кху аято гойту кхераро Дала яздинчух кIелхьарвоккхур воцийла.</p>"
251,Къийсам латтабе Делан новкъахь. Шуна хаа‚ и Дела ша хезаш верг а‚ хууш верг а вуйла.,
252,Далла хаза декхар делларг<sup>1</sup>милла велахь а‚ Цо масийттаза алсамдоккхур ду цунна и. И Дела ша рицкъ дIакъовлуш верг а ву‚ дIахоьцуш верг а ву‚ Цуьнга шу дIадерзор долуш а ду.,<p>Далла декхар далар – Делан новкъахь харж яр (гIазотана‚ сагIина и. дI. кх.). Декхар аьлла цунах Дала къематдийнахь алссам мела баларца юхадерзор долу дела.</p>
253,"Хьоьга ца кхаьчна Исраилан кIентех /цхьана/ элаша Мусал тIаьхьа шайн пайхамаре аьлларг? ""Ваийта тхуна паччахь‚ оха Делан новкъахь тIом бийр бу""-ма элира цара. Цо элира: ""Шу хила тарло-те‚ шайна тIе тIом бар диллича‚ и ца бан дохкуш?"" Цара элира: ""Оха хIунда ца бо Делан новкъахь тIом‚ тхо тхешан цIеношкара а, тхешан доьзалех а арадаьхна хилча?"" Царна тIом бар тIедиллича‚ юхабевлира уьш‚ царах цхьа кIеззиг берш боцурш. И Дела бевзаш ма ву зулам деш берш.",
254,"Церан пайхамара цаьрга элира: ""Дала ваийтина шуна ТIалут‚ паччахь хилла"". Цара элира: ""Цо х1унда дан деза тхуна тIехь паччахьалла? Тхо хьакъ ду цул паччахьалла дан. Шортта даьхни а ца делла цунна"". Цо элира: ""Дала и хаьржина шуна тIехь‚ Цо и совваьккхина Iилманехь а‚ дегIехь а. Дала паччахьалла луш ду Шена луучунна. И Дела /Шен къинхетамца массо а/ чулоцуш ву‚ Ша хууш а ву /и къинхетам хьанах бан беза/"".",
255,"Церан пайхамара цаьрга элира: ""Цуьнгахь паччахьалла хиларан билгало ю шуна тIорказ дарца‚ шена чохь шун Кхиош-кхобучуьнгара сакинат<sup>1</sup>долуш‚ Мусан а‚ ХIарунан а доьзало бухайитина цхьацца хIуманаш йолуш<sup>2</sup>- маликаша дахьар ду иза"". Баккъалла а, цу чохь делил ма ду шуна‚ шу муъманах хиллехь.","<p>Сакинат – деган паргIато, синтем.</p> | <p>Мусан мачаш‚ Iаса‚ ХIарунан чалма...</p>"
256,"ТIалут шен эскарца араваьлча‚ цо элира: ""Дала шу зуьйр долуш ду хица: цунах хи мелларг сох вац (сан эскарца гIазоте гIур вац). Цунах чам ца баьккхинарг‚ шен куьйга эцна цхьа кана доцург‚ и сох ву (и гIур ву гIазоте)"". Цара цунах хи мелира‚ цхьа кIеззиг берш боцучара. Иза (ТIалут) а, цуьнца /Делах/ тешаш хилларш а дIабахча‚ цара элира: ""Вайн ницкъ кхочур бац тахана Джалутана<sup>1</sup>а‚ цуьнан эскарна а тIехь"". Шаьш Далла дуьхьалкхетарг хиларх тешнаболчара элира: ""Мосазза жимачу тобано йоккха тоба эшийна Делан лаамца. Баккъалла а, Дела ма ву собаре болчаьрца"".",<p>Джалут – Исраилан кIенташца тIом беш хиллачу керстанийн паччахь.</p>
257,"Джалутана а‚ цуьнан эскарна а уьш<sup>1</sup>гучубевлча‚ цара элира: ""Тхан Кхиош-кхобуш верг! Ахь собар лолахь тхуна‚ чIагIбелахь тхан когаш‚ гIо делахь тхуна ца тешаш долчу къомана тIехь толам баккха"".",<p>ТIалут‚ цуьнан эскар.</p>
258,"Делан лаамца цара уьш<sup>1</sup>эшийра. Давуда вийра Джалут. Дала цунна паччахьалла а‚ хьекъалалла а делира‚ Iамийра цунна Шена луург. Дала нах цхьаберш вовшашца ларбеш бацахьара‚ латта галдерадара (керстанаш толарца, бусалбанаш байарца, маьждигаш дохорца), делахь а, и Дела ву комаьршаллин да дерриге а Iаламашна т1ехь.",<p>Цатешаш берш.</p>
259,Уьш Делан аяташ ду‚ Оха хьуна доьшуш бакъонца. Баккъалла а‚ хьо ма ву /Дала/ бахкийтинчарех.,
260,"Уьш бу элчанаш.  Оха царах цхьаберш вукхарал базбина. Царах ву Дала шеца къамел динарг а‚ Цо айбина царах цхьаберш даржашкахь. Оха елира Марьяман кIанте Iийсага а билгалонаш‚ чIагI а вира Оха и сийдолчу сица<sup>1</sup>. Далла лиъна хиллехьара‚ тIом бийр бацара царал (элчанел) тIаьхьа хиллачара<sup>2</sup>шайга билгалонаш дIакхаьчначул тIаьхьа. Делахь а, цхьа барт ца хилла церан – царах бу тешарш а‚ царах бу цатешарш а. Далла лиъна хиллехьара‚ тIом бийр бацара цара‚ амма Дала до Шена луьург.",<p>Джабраил маликаца.</p> | <p>Элчанашна т1аьхьах1иттина шаьш бохучу наха.</p>
261,ХIай иман диллинарш! Харжаш е /Делан новкъахь/ Оха шайна деллачу рицкъанах‚ шена чохь йохка-эцар а‚ доттагIалла а‚ шапаIат а хир доцу де<sup>1</sup>тIекхачале. Цатешарш – уьш бу-кх зуламхой.,<p>Къематде.</p>
262,"АллахI (Шен ц1е йолу цхьа Дела) ву – кхин Дела вац И воцург‚ дийна ву И‚ Ша дIахIоьттина ву‚ наб озор а наб яр а доцуш. Цуьнан ду стигланашкахь дерг а‚ лаьттахь дерг а. Цхьа а ма вац Цунна гергахь шапаIат дийр долуш‚ Цуьнан лаамца бен. Царал хьалха хилларг хууш ву И‚ тIаьхьа хиндерг а /хууш/ ву. Цуьнан Iилманан хIуманна а тIекхуьур ма бац уьш, Цунна луучул бен. Шуьйра хилла Цуьнан курсий<sup>1</sup>стигланаш а, латта а чу лоцуш. Уьш Iалашъярехь хIумма а хало ца хуьлу Цунна, И лекха верг а‚ сийлахь – веза верг а ву.","<p>Курсий – كرسي : «Шуьйра хилла Цуьнан курсий» - Ибн-1аббаса цуьнан маь1на «Шуьйра (шортта) хилла Цуьнан 1илма», аьлла дина. – Делан 1илмано массо а х1ума чулоцу.И ч1аг1деш, Ибн-Джарира аьлла: «Курсийбохучун бух 1илмабохург ду, цундела баккхийчу 1еламнахах 1аьрбаша Карасиолу, шайна т1етовжа мега дела. Хьасан аль-Басричо Курсий1арш ю, аьлла. Ибн-Касиро и 1арш яц, 1арш цул йоккха ю, аьлла. Юхьанца Курсийбохучун маь1на 1аьрбийн маттахь Г1антбохург ду, масала, паччахь т1ехуу г1ант, оьрсашха: трон. Т1аккха цу дешан маь1на Делан паччахьаллахила тарло. Бакъдерг Далла Шена дика хаьа.</p>"
263,Ницкъ бийр бац динехь<sup>1</sup>; нийса некъ къастабелла харц некъах. ТIагIутах<sup>2</sup>ца тешаш‚ Делах тешнарг – и лаьтташ ву ша хедар йоцчу чIогIачу уьйраца<sup>3</sup>. И Дела ша хезаш верг а ву‚ хууш верг а ву.,<p>Бусалба дин ницкъ беш т1еоьцуьйтур дац цхьанга а.</p> | <p>ШайтIа‚ муьлхха адам Далла тIе ца доьрзуьйту хIума. </p> | <p>Ч1ог1а уьйр – 1аьрбашха: العروة الوثقي Аль-1урват аль-вускъа– Делан ц1енчу динца – Исламаца - ч1аг1валар ч1ог1ачу кепара.</p>
264,"Дела ву тешаш болчеран вали<sup>1</sup>. Цо уьш арабоху боданера серлонга. Ца тешаш берш – церан авлияаш тIагIуташ ду, цара боху уьш серлонгара бодане. уьш ма бу цIеран дай‚ уьш цу чохь гуттар а лаьттар ма бу.",<p>ДоттагI‚ доладийриг.</p>
265,"Хьуна хаий ИбрахIимца и Кхиош-кхобучух лаьцна къуьйсуш хиллачух‚ Дала шена паччахьалла делла хиллачу? ИбрахIима аьллера: ""Сан Кхиош-кхобург ву Ша дендеш а‚ долуьйтуш а верг"". Цо (Намруз паччахьа) элира: ""Ас ден а до‚ дала а долуьйту"". ИбрахIима элира: ""Дала малх боуьйту малхбалехьахула‚ ахь баийтал и малхбузехьахула"". ТIаккха вуьйхира цатешарг<sup>1</sup>. Дала нис ца до зуламе долу къам.",<p>Номруз паччахь.</p>
266,"Я /хаьий хьуна/  цхьана эвлана уллохула воьдучух хилларг,  тхевнаш т1е а хирцина, йохийна хиллачу<sup>1</sup>? Цо элира: ""Муха денйийр ю хIара Дала еллачул тIаьхьа!?"" Дала и валийтира бIешарна‚ тIаккха денвира. Элира /Дала/: ""Мел лаьттира хьо?"" Цо элира: ""Со лаьттира /велла/ цхьана дийнахь я эха дийнахь"". Цо (Дала) элира: ""ХIан-хIа‚ хьо лаьттира бIешарахь‚ хьо хьажал хьайн кхачане а‚ маларе а – хийца ца делла уьш<sup>2</sup>‚ хьо хьажал хьайн вире‚ Оха цхьа делил хуьлуьйтур ду хьох нахана. Хьажал хIинца даьIахкашка‚ Оха уьш муха денйо‚ тIаккха царна тIе дилха дуьллу"". И шена билгалдаьллачул тIаьхьа‚ цо элира: ""Суна хаьа Дела массо а хIуманна тIехь ницкъ кхочуш вуйла"".",<p>Бухтанасара йохийна хилла йолу Байтул Мукъаддас (Иерусалим) ц1е йолу г1ала.</p> | <p>Ца телхина уьш дукха латтарх.</p>
267,"ИбрахIима аьллера<sup>1</sup>: ""Сан Кхиош-кхобург‚ гайтахь суна‚ Ахь муха денбо белларш"". Цо (Дала) элира: ""Хьо ца теша ткъа?"" Элира /ИбрахIима/: ""Теша‚ делахь а‚ дог чIагIдалийтархьама"". /Дала/ элира: ""ХIета‚ схьаэца диъ хьоза‚ хьайна тIедаладай‚ дакъош де царах. ТIаккха хIор ламанна тIе цхьацца дакъа дилла царах‚ тIаккха уьш тIекхайкха хьайна – сихха тIедогIур ду хьуна уьш‚ хьо хууш хилалахь и Дела Ша веза верг а‚ хьекъале верг а вуйла"".",<p>Ахь дагадаийта и нахана‚ я Мухьаммад.</p>
268,Шен долахьдерг Делан новкъахь даьккхинчун масал ду‚ буьртиган масалх тера: цо схьабалийтина ворхI кан‚ хIор кена чохь бIе буьртиг болуш. Цу Дала алсам ма доккху Шена луучунна‚ и Дела шорто йолуш верг а‚ хууш верг а ма ву.,
269,Шайн долахьдерг Делан новкъахь доккхуш берш‚ тIаккха шаьш даьккхинчунна тIаьхьа тIехдеттарш а‚ бехкаш а ца дохуш‚ царна шайн мēла ма бу шайн Кхиош-кхобучун гергахь. Кхерам а хир ма бац царна‚ уьш сингаттаме а хир ма бац.,
270,Хаза дош а‚ гечдар а тоьлуш ду шена тIаьхьа бехк боккхуш долчу сагIанал‚ и Дела хьал долуш а‚ собаре<sup>1</sup>а ма ву.,<p>Собаре – Къуръан чохь: حليم Хьалим Делан сибат. Шен леша мел дукха къинош дарх царна та1зар ца деш собаре хилар.</p>
271,"ХIай ийман диллинарш! ХIаллак ма де шайн сагIанаш тIехдеттаршций‚ бехкашций‚ ша Делах а‚ т1аьххьарчу /къемат/дийнах а тешаш а воцуш, шен долахьдерг нахана гайтархьама /саг1ина/ доккхучух тера. Цуьнан масал ду шена тIехь латта долчу шерачу тIулгах тера: шена тIе чIогIа догIа дилхича - и бисира шерра /шена тIера латта дIадаьлла/. Ницкъ кхочур бац царна шаьш гулдинчух /цхьа а/ хIуманах /пайдаэца/<sup>1</sup>. Дала нис ца до ца тешаш долу къам.",<p>Оцу Дала далийначу масало гойту еккъа Делан дуьхьа йина йоцчу 1амало къематдийнахь пайда бийр боцийла.</p>
272,"Дела реза хиларе догдохуш, /иймана тIехь/ шаьш чIагIдалархьама шайн дōлахьдерг /сагIина/ доккхучеран масал тера ду басахь йолчу бешах: шена тIе чIогIа догIа дилхича‚ стоьмаш дуккха алсамбуьйлуш. ЧIогIа догIа ца дагIахь а, догIа серсаш, /цунах а тоам хуьлуш/. И Дела цара лелориг гуш ма ву.",
273,Шуна цхьанна а луур дарий шен хурманийн а‚ кемсийн а беш хила‚ шена бухахула хиш а лелаш‚ массо а стом шена чохь а болуш‚ тIаккха шен кегий доьзал а болуш и воккха хилча‚ чохь цIе йолу чIогIа мох баьлла‚ цо и ягаян? Иштта билгалдоху Дала шуна аяташ‚ шу хилийтархьама ойла еш<sup>1</sup>.,"<p>Цу Делан масало гойту: Делан дуьхьа яцахь, мел йоккха 1амал а пайдане цахилар эхартахь.</p>"
274,ХIай ийман диллинарш! СагIина ло<sup>1</sup>‚ шайна карадеаначу цIенчух‚ Оха шайна лаьттах схьадалийтинчух а. Аш сагIа доккхуш шун Iалашо ма хуьлийла боьханиг‚ аша а оьцур ма яцара и /шайна елча/ бIаьргаш хьаббийна бен. Шуна хаалаш‚ и Дела вуйла хьал долуш а /Шена шун саг1анаш ца оьшуш /‚ хастаме а /дика 1амал йинчунна хаза ял луш/ .,"<p>СагIина ло – кхузахь иштта гочдеш ду انفقواАнфикъу боху дош, Оцу дешан маь1на массо а аг1ор еш йолу харжашелахь а, кхузахь коьрта тидам т1ебохуьйтуш бу саг1ина. Ткъа Саг1а бохучун маь1на а шуьйра ду. Цо чулоцу закат а (перз саг1а), иштта кхин дикачу аг1ор Делан дуьхьа еш йолу харжаш а, муьлхха а Делан дуьхьа беш болу дика болх.</p>"
275,ШайтIано кхерамаш туьйсу шуна къоьлаллица<sup>1</sup>‚ хьоьху шуна ирчаниг. Дала ваIда йо шуна Шегара гечдар а‚ комаьршалла а. И Дела /Шегахь/ шорто йолуш а ву‚ хууш а ву.,"<p>Шайт1ано хьоьху шуна, аш саг1а делча, шу миска дуьйлур ду, бохуш.</p>"
276,Шена луучунна хьекъалалла луш ву И‚ (Цо) шена хьекъалалла делларг – шена дуккха а диканаш делларг ву-кх. Оцунах ойла-м ца йо хекъалдолчара а бен.,
277,"Аш хIума сагIийна елча, я муьлха нузар<sup>1</sup>дича – баккъалла а, Дела и дика хууш ма ву. Ма хир бац зуламхошна гIоьнчий.","<p>Нузар – Далла шукур деш, Цунна Iибадат дан дош далар.</p>"
278,Аш сагIанаш /нахана/ гуш дāхахь – дика ду иза. Аш уьш къайлаха дāхахь‚ пекъаршна лахь – и ду шуна тоьлуш дерг<sup>1</sup>‚ цо<sup>2</sup>дойур ду шуна шун вонаш<sup>3</sup>. И Дела аш дийриг дика хууш ма ву.,<p>Кхузахь дуьйцург суннат сагIа ду. Ткъа перз сагIа (закат) гуш даккхар деза  ду.</p> | <p>Аш доккхучу сагIанаша.</p> | <p>Кегий къинош.</p>
279,Хьуна тIехь дац уьш нийсачу новкъахь хилар<sup>1</sup>‚ амма Дала нисво Шена луург. Аш саг1ийна мел даьккхинарг<sup>2</sup>– шуна шайна ду. Аш ца доккху и Делан юьхье сатуьйсуш<sup>3</sup>а бен. Аш мел даьккхинчу саг1инйа бекхам хир бу шуна‚ зулам дийр дац шуна.,"<p>Керстанашна бусалба дин эцийтархьама луш долу сагIа дихкича, доссийна и аят.</p> | <p>Аш шайн риц1къанах даьккхина сагIа.</p> | <p>Делан дуьхьа .</p>"
280,"Пекъарашна /ло сагIанаш/‚ шаьш Делан новкъахь /шайн ч1аг1онаша/ совцийна болчу<sup>1</sup>‚ ца кхуьу уьш лаьттахула кхерста<sup>2</sup>. Цахуучунна моьтту уьш хьал долуш бу‚ уьш /сагIа/ ца доьхуш болу дела. Хьуна бевзар бу уьш шайн Iаламаташца<sup>3</sup>‚ тIехIоьттина /сагIа/ ца доьху цара нахе. Муьлхха а диканиг аш /сагIинйа/ даьккхича – баккъалла а, Дела и дика хууш ма ву шуна.","<p>ГIазоте арабевлла болу. Дукхаболчу 1еламнахана хетарехь, уьш бу Маккара Мадинате д1акхелхина бусалбанаш – мух1ажирш. Уьш шайн дерриг хьолах бевлладела, царна саг1а далар т1едиллина хилла Дала Мадинатехь бехаш хиллачу хьал долчу бусалбанашна.</p> | <p>Ца кхуьу уьш дуьненан бахам лаха.</p> | <p>Церан яххьаша дуьйцу церан хьолах.</p>"
281,Шаьш шайн дōлахьдерг /сагIийна/ доккхуш берш буса а‚ дийнахь а‚ къайлаха а‚ гуш а – царна шайн мēла хир бу шайн Кхиош-кхобучун гергахь‚ царна кхерам а хир ма бац‚ уьш сингаттаме а хир ма бац.,
282,"Шаьш риба<sup>1</sup>дууш берш гIовтур ма бац ша шайтIано 1аьвдинарг гIоттуш санна а бен. Иза ду цара аларна: ""Йохка-эцар рибах тера ду"". Йохка-эцар хьанал дина Дала‚ риба хьарам дина. Шега шен Кхиош-кхобучуьнгара хьехам а беъна, сецнарг<sup>2</sup>– цунна хьалха д1адахнарг<sup>3</sup>ду‚ цуьнан гIуллакх Деле дIадоьрзу. Юха а цунна<sup>4</sup>тIевирзинарг – уьш цIеран дай бу‚ цу чохь уьш гуттар лаьттар бу.",<p>Риба – кхаъ‚ ял‚ процент яккхар- ялар.</p> | <p>Риба лучух – оьцучух.</p> | <p>Хьалха риба хьарам дале эцна пайда.</p> | <p>Риба даа.</p>
283,ДIадойу Дала риба‚ кхиадо сагIанаш. Цу Далла ца веза массо а т1ех цатешарг а‚ къинош дийриг а.,
284,"Баккъалла а, ийман диллинарш, /т1аккха/ дика Iамалш йинарш‚ ламаз хIоттадеш берш‚ закат луш берш – царна мēла бу шайн Кхиош-кхобучун гергахь‚ кхерам а хир ма бац царна‚ уьш сингаттаме а хир ма бац.",
285,ХIай ийман диллинарш! Кхера Делах‚ дита шаьш /юхалург деллачунна/ т1е доккху риба‚ шаьш /Делах/ тешаш хиллехь.,
286,И аш ца дахь – Делера а‚ Цуьнан элчанера а тIом кхайкхабе. Аш тōба дахь<sup>1</sup>– шуна шайн дōлахьдолчун коьртехь хилларг<sup>2</sup> ду: аш зулам дийр дац /риба доьхуш/ – шуна а зулам дийр дац /аш делларг эшош/.,<p>Шу и риба доккхучух юхадерзахь.</p> | <p>Риба доцург.</p>
287,Цуьнгахь хало хилахь<sup>1</sup>– атта хиллалц тIаьхьатоттур ду /декхар схьадехар/‚ аш и /дерриг я цунах цхьадерг/ сагIина дитахь – дика ду шуна‚ шу хууш хиллехь.,<p>Декхар дIадала.</p>
288,Шу кхера дийнах‚ шена чохь шу Далла тIе дIадуьгур долчу‚ тIаккха массо а сина ша карадиначуьнца бекхам бийр бу‚ царна зулам дийр дац.,
289,ХIай ийман диллинарш! Шаьш вовшашкара декхарш оьцуш цIе тоьхначу ханна – дIаязде уьш. Яздойла шуна юккъехь яздечо нийсонца. Яздийриг дуьхьал ма хуьлийла яздан‚ Дала ша Iамийна ма хиллара. Цо яздойла‚ шена тIехь декхар долчо дIадуьйцийла. Делах – шен Кхиош-кхобучух кхоьрийла и /харц дийца/‚ хIумма а ма эшадойла цо цунах. Нагахь санна и шена тIехь декхар дерг хилахь тIалам боцуш я заьIап‚ ша дIадийца ца луш‚ – цуьнан верасо дуьйцийла нийсонца. Шайн божарех шина теше тешалла а дайта‚ ши боьрша стаг ца хилахь – цхьа боьрша стаг а‚ ши зуда а‚ шаьш царна тешаш хила реза долчу‚ царах (зударех) цхьаъ тилалахь а – вукхо цунна дагадоуьйтур ду. Тешаша дуьхьало ма йойла /тешалла дан/ шаьш кхайкхинчу хенахь<sup>1</sup>. Аш мало ма йойла и /декхар/ дIаяздан‚ жима делахь а‚ доккха делахь а шен хан тIекхаччалц. Иза мелхо а нийса ду Далла гергахь‚ чIогIа ду тешаллина‚ герга ду шуна шеко ца хиларехь. Нагахь и хилахь лаьтташ йолу йохка-эцар‚ аш вовший юккъехь дIахьош йолу‚ – и ца яздарх къа дац шуна. Тешаш хIиттабе шаьш йохка-эцар еш. Яздеш волчунна а зен ма дойла‚ тешана а<sup>2</sup>. Аш и дахь – и шуьца песакъалла<sup>3</sup>хилар ду. Шу кхера Делах‚ Дела шу Iамадеш ву. И Дела массо а хIума Ша хууш ву.,<p>Тешалла дан кхайкхича.</p> | <p>Доцург язде‚ ала бохуш.</p> | <p>Кхузахь: Далла муьтIахь хиларх генавалар‚ къинош дар.</p>
290,Шу новкъахь хилла‚ шуна яздан стаг ца каравахь – кара хIума ло закъалтана<sup>1</sup>. Шух цхьаболчара вукхарна тешамна хIума елча<sup>2</sup>– шена тешамна елла хIума юхаерзайойла цо‚ шен Делах – шен Кхиош-кхобучух – кхоьрийла иза /и юха ца ерзаян/. Аш ма хьулделаш тешалла‚ и хьулдийнарг – шен даго къинош дийнарг ву. И Дела аш дийриг хууш ма ву.,<p>ХьашлагIа йиллар – закъалтана кара хIума ялар.</p> | <p>Кхузахь: декхар ца яздеш‚ хьашлагIа а юьллуш.</p>
291,Делан ду стигланашкахь дерг а‚ лаьттахь дерг а‚ аш гучудаьккхича а шайгахь дерг‚ я хьулдича а – и хьесап дийр ду шуна Дала. Шена луучунна гечдийр ду Цо‚ Шена луучунна Iазап дийр ду. И Дела массо а хIуманна тIехь ницкъ кхочуш ма ву.,
292,"Элча тийшира шен Кхиош-кхобучуьнгара шега доссийнчух‚ муъманах а тийшира. Массо а тийшира Делах а‚ Цуьнан маликех а‚ Цуьнан жайнех а‚ Цуьнан элчанех а. /Олу муъманаха/: “Цуьнан элчаний юккъера цхьа а къаста ца во оха”. ТIаккха цара элира: ""ЛадоьгIна оха‚ муьтIахь хилла тхо. Ахь гечделахь тхуна‚ тхан Кхиош-кхобург‚ Хьоьга ду-кх дIадерзар"".",
293,"Сина тIе ца дуьллу Дала цунна ницкъ кхочург бен. Цунна – ша карадийнарг ду<sup>1</sup>‚ цунна дуьхал а – ша карадийнарг ду<sup>2</sup>. ""Тхан Кхиош-кхобург‚ Ахь тхо бехке ма лацалахь тхо дицделча а‚ я гIалатдаьлча а. Тхан Кхиош-кхобург‚ Ахь тхуна тIе ма йиллалахь хало‚ Ахь тхол хьалхабаханчарна тIе йилларх терра. Тхан Кхиош-кхобург‚ Ахь тхуна тIе ма диллалахь тхуна шена тIехь ницкъ цакхочург‚ хьалхадахалахь тхо‚ гечделахь тхуна‚ къинхетам а белахь тхох‚ Хьо ву тхан верас<sup>3</sup>‚ гIо делахь тхуна ца тешачу къомана тIехь"". (Иштта деха боху Дала муъманахе).","<p>Цо йина дика Iамалш ю цунна.</p> | <p>Цо ца йина дика Iамалш ю цунна дуьхьал.</p> | <p>Верас – нохчийн литературни маттахь и дош лелаш ду «доладийриг», «г1уллакхе хьожуш верг» бохучун маь1нехь, аьлча а, орсийн «опекун» маь1нехь, ша схьадаьлла 1аьрбийн وارث «варис»- ирс оьцургбохучух делахь а. Вай гочдинчу аяташкахь оцу литературни маь1нехь лелаш ду, цул совнаха, Къуръанан дешнаш مولي, , , ولي</p>"
294,Алиф-лам-мим<sup>1</sup>.,<p>Оцунах лаьцнарг «Аль-Бакъара» суратан юьххьехь деана.</p>
295,Аллах1 /цхьа Дела/ ву‚ кхин дела вац И бен‚ Ша дийна ву‚ гуттар лаьтташ ву /Шен лейн гIуллакхаш кхочушдеш/.,
296,"Цо хьоьга диссийна хьакъ-бакъ а долуш‚ шел хьалха хилларг бакъдеш а долу жайна (Къуръан). Цо доссийна/Мусага/ Таврат а, / Iийсага / Инжил а",
297,"Хьалха нийса некъ хилла долу нахана‚ Цо доссийна Фуркъан<sup>1</sup>. Баккъалла а, Делан аятех ца тешаш берш – царна ма ду чIоIа Iазап. И Дела ма ву ша веза верг- бекхаман да.","<p>Фуркъан – 1аьрбашха: الفرقان Аль-фуркъан– къастор(диканиг а, вониг а). Къуръан‚ ша бакъдерг а‚ харцдерг а къастош долу.</p>"
298,"Баккъалла а, и Дела ма ву Шех хIумма а къайлаер йоцуш, лаьттахь а, стиглахь а.",
299,И ву шу кепе дерзийна беран цIа чохь (ненан кийрахь) Шена ма луьу‚ кхин дела вац И бен‚ Ша веза верг а‚ хьекъале<sup>1</sup>верг а ву И.,"<p>Хьекъале верг – иштта гочдина кхузахь 1аьрбийн дош حكيم . Иза хьекъалаллабохучух схьадаьлла билгалдош ду, оьрсийнмудрыйбохучун маь1нехь.</p>"
300,"И ву хьоьга жайна доссийнарг‚ цуьнах ду хьикмате аяташ – уьш (хьикматенаш) жайнин нана ю‚ кхидерш – цхьатерранаш ду<sup>1</sup>. Амма шайн дегнашкахь дIатовжар дерш<sup>2</sup>– уьш тIаьхьахIуьтту цу чуьра (Делан сибат) цхьана х1уманех тардеш долчарна питана лоьхуш а‚ уьш даста гIерташ а. Уьш даста ма ца хаьа Далла Шена бен. Шаьш Iилманчохь кIаргбеллачара олу: ""Тешна тхо цунах‚ дерриге а ду тхан Кхиош-кхобучуьнгара"". Ойла-м ца йо шайн хьекъал долчара бен.","<p>Кхета хала долу аяташ. Къуръан чохь متشابهات (Муташабих1ат) аьлла царах. Уьш ду цхьацца элпех лаьтташ дерш а, Делан сибаташ юьхьанца халкъах тардеш дерш а (Делан юьхь, Делан кьуьг,.. хьехош дерш). Церан маь1на даккха г1ерта мегар дац, царах теша веза, оцунах луург Далла Шена дика хаьа, аьлла саца веза ша Делах тешаш волу стаг. К1орггера оцунах лаьцнарг т1аьхьа дог1ур ду, Дала мукъалахь.</p> | <p>Бакъдолчух.</p>"
301,"/Олу ийман диллинчара/: ""Тхан Кхиош-кхобург‚ Ахь тхан дегнаш дIа ма товжаделахь<sup>1</sup>, Айхьа тхо нисдинчул тIаьхьа‚ Хьайгара къинхетам лōлахь тхуна‚ баккъалла а, Хьо ма ву /шортта/ луш верг‚",<p>Бакъдолчу динах.</p>
302,"Тхан Кхиош-кхобург‚ Хьо ма ву нах гулбийр берг шегахь шеко йоцчу /къемат/ денна<sup>1</sup>‚ баккъалла а, Дала ца йохайо ваIда<sup>2</sup>"".",<p> Къематденна - къематдийнахь.</p> | <p>ВаIда – Ша хьалха делла дош .</p>
303,"Баккъалла а, цатешнарш – церан бахамо а‚ церан доьзало а Делера (Цуьнан Iазапах) х1умма а хьалхабохур ма бац уьш. Уьш ма бу /жоьжахатин/ цIеран ягориг.",
304,ФирIавнан доьзалан Iадатах терра‚ царал хьалха хиллачеран Iадатах терра: харцдира цара<sup>1</sup>Тхан аяташ – Дала схьалецира уьш шайн къинош бахьанехь. И Дела таIзар дарехь чIогIа ма ву.,<p> Маккан керстанаша.</p>
305,"Ахь āла цатешначаьрга: ""Эшор а ду шу‚ жоьжахатина чу лохкур а ду шу"". – Ма вон мотт<sup>1</sup>бу-кх иза.",<p>ДIадуьйшу меттиг ма вон ю-кх шун – жоьжахати.</p>
306,"Шуна делил дара-кх вовшашна дуьхь-дуьхьал яхна хиллачу шина тобанехь: цхьа тоба тIом беш Делан новкъахь‚ важа – цатешаш ерг. Царна уьш гуора шайл шозза алсам бIаьргаца<sup>1</sup>. Дала чIагIво Шен гIоьнца Шена луург. Баккъалла а, цу чохь хьехам ма бу бIаьрсадолчарна.",<p>Кхузахь: дукха – Бадрехь бусалба тоба – 313 стаг‚ керстанийн тоба – эзар гергга стаг. Керстанашна гира бусалбанаш шайл шозза сов.</p>
307,Нахана хазбина безам зударшка а‚ кIенташка а‚ тIеттIа гулдинчу дешига а‚ детига а‚ васт долчу говрашка а‚ даьхнига а‚ ялтига а – иза дуьненан дахаран бахам бу‚ ткъа Далла гергахь ма ю хаза дIавоьрзийла<sup>1</sup>.,<p>Ялсамани.</p>
308,"Ахь āла: ""Ас дийций шуна цул диканиг?"" /Делах/ кхоьруш болчарна шайн Кхиош-кхобучунна гергахь бошмаш ю‚ бухахула хиш а оьхуш‚ гутаренна а цу чохь хир бу уьш‚ цIена зударий а бу‚ Делера реза хилар а ду. И Дела гуш ма ву Шен леш‚",
309,"Шаьш олуш болу: ""Тхан Кхиош-кхобург! Оха, баккъалла а, ийман диллина‚ Ахь гечделахь тхан къинош‚ Ахь хьалхадахалахь тхо цIеран Iазапах""‚ –",
310,Шаьш собаре болуш‚ бакъдерг дуьйцуш‚ Далла муьтIахь болуш‚ /дикчу аг1ор/ харжаш еш‚ гечдар доьхуш сатасале.,
311,Дала тешалла дина цхьа а дела цахиларна‚ И Ша бен‚ маликаша а‚ Iилма долчу наха а дина /тешалла/‚ нийсонна тIехIоьттина воллуш ву Иза‚ кхин дела вац И бен‚ Ша веза верг а‚ хьекъале верг а ву Иза.,
312,"Баккъалла а, дин Далла гергахь ислам<sup>1</sup>ду. Шайга жайна делларш бекъа ца белира шайга Iилма деъначул тIаьхьа бен вовшашна юккъехь хьагI кхоллаяларца. Делан аяташ харцдеш милла велахь - Дела ма ву хьесап дарехь сиханиг.","<p>Ислам – 1аьрбашха: اسلام Муьт1ахь хилар. И дош схьадаьлла اسلم муьт1ахь хилаорамах. Ислам – Далла муьт1ахь хилар ду, кхоччуш Цо бохург дар ду, Делера схьа мел деана х1ума бакъдеш Далла тешаме хилар ду. Цу т1е доьг1ча, массо а пайхамаршкахула схьадеана ц1ена дин Ислам ду.</p>"
313,"Цара хьайца къийсахь‚ ахь āла: ""Ас муьтIахь йина сайн юьхь Далла‚ суна тIаьхьахIоьттинчо а йина"". Ахь āла шайга жайна деллачаьрга<sup>1</sup>а‚ бодане болчаьрга<sup>2</sup>а: ""Шу хиллий муьтIахь<sup>3</sup>?"" Уьш муьтIахь белахь‚ тIаккха уьш нийсачу новкъахь бу‚ уьш дIаберзахь – хьуна тIехь дIакхачор<sup>4</sup>бен дац. И Дела ма ву Шен леш гуш верг.",<p>Жуьгташка‚ насарашка.</p> | <p>Iаьрбийн мушрикунашка.</p> | <p>Iаьрбийн маттахь: أسلام ислам– муьтIахь хилар. Хьалха деана оцунах лаьцнарг.</p> | <p>Хьуна тIехь ду‚ Мухьаммад‚ хьехам бар‚ царна нийса некъ гайтар. Уьш тешахь а‚ ца тешахь а – цунна тIера дош цара шаьш лур ду.</p>
314,"Баккъалла а, Делан аяташ харцдеш берш‚ цхьа а бакъо йоцуш пайхамарш бойуш берш, нāхах шайга нийсо е олурш  бойуш берш – царна ахь кхерам тасалахь лазош долчу Iазапца.",
315,Уьш ма бу шайн Iамалш яйнарш дуьненахь а‚ эхартахь а - царна гIоьнчий /хир/ ма бац!,
316,Хьуна ца гина и шайга Жайнан цхьа дāкъа делларш<sup>1</sup>– уьш Делан Жайне кхайкхича вовшашна юккъехь хьукам дан‚ царах цхьа тоба дIайоьрзу‚ дуьхьал а хуьлуш.,<p>Жуьгтий.</p>
317,"Иза ду, цара олу дела: ""/Жоьжахатин/цIаро схьалоцур дац тхо цхьа масийтта денна бен"". Шаьш шайн динехь харц кхуллуш долчо<sup>1</sup>чIогIа тилийна уьш.",<p>Харцдолчо.</p>
318,Оха уьш гулбинчу хенахь шегахь шеко йоцчу /къемат/ денна‚ массо а синна ша карадиначуьнца бекхам бича‚ царна зулам муха дийр дац?,
319,"Ахь āла: ""ХIай Дела‚ паччахьалла Хьайн дōлахь долуш волу‚ Хьайна луучунна ло-кх Ахь паччахьалла‚ Хьайна луучуьнгара схьадоккху Ахь паччахьалла‚ Хьайна луург вазво Ахь‚ Хьайна луург сийсазво. Хьан карахь ду-кх диканаш. Баккъалла а, Хьо ма ву массо а хIуманна т1ехь ницкъ берг.",
320,"Буьйса денна чу йохуьйту Ахь‚ де буьйсанна чу дохуьйту<sup>1</sup>Ахь‚ веллачух дийнаверг схьавоккху Ахь‚ дийнаволчух велларг схьавоккху<sup>2</sup>Ахь‚ рицкъ ло Ахь Хьайна луучунна цхьа а хьесап ца деш "".",<p>Буьйса эшош −де дахдеш‚ де дацдеш – буьйса яхъеш.</p> | <p>ХIоьах‚ масала‚ котам хуьлуьйту‚ котамах хIоъ доккху‚ и. дI. кх.</p>
321,Муъмина наха ма лоьцийла цатешарш г1оьнчий /кхечу/ муъмина нахана дуьхьал. И динарг вац Делера /цхьанна а/ хIуманна тIехь<sup>1</sup>‚ шу царах (керстанех) кхеранне а кхоьруш дацахь. (Шайна кхераме делахь – лаца). Дала шу лардо Шеца. Деле ма ду дIадерзар.,"<p>Делан цхьана а бакъонна т1ехь вац иза. Кхузахь деана 1аьрбийн дош ولي (вали), дукхаллин терахь – أولياء (Авлияъ). Цуьнца кхузахь Далла луург ду «г1оьнча», «г1одаккхархо», «хьо шех ч1ог1а тешаш доггар доттаг1». Кху аятехь Дала бусалбанашка бохучух тера ду: аш керстанех ма лийцалаш бусалбанашна духьал (я уьш д1атесна буьтуш) г1оьнчий, деган доттаг1ий, уьш шайн дин т1ехь ч1аг1белла а болуш. </p>"
322,"Ахь āла: ""Аш хьулдахь а шайн дегнашкахь дерг‚ гучудаккхахь и – Дела и хууш ву. И хууш ву стигланашкахь а‚ лаьттахь а дерг. И Дела массо а хIуманна т1ехь ницкъ кхочуш ма ву.",
323,"Оцу дийнахь массо а синна шена хьалхахь карор ду ша дина диканиг. Ша динчу вочунна а, шена а юккъехь генара хан (йоккха юкъ) хуьлийла луур дара цунна. Дала лардо шу Шеца. И Дела къинхетаме ву лешца"".",
324,"Ахь āла: ""Шу Дела везаш делахь‚ суна тIаьхьахIитта – Далла дезар ду шу‚ шуна гечдийр ду Цо шун къинош""‚ – и Дела гечдеш верг а‚ къинхетаме верг а ву.",
325,"Ахь āла: ""МуьтIахь хила Далла а‚ элчанна а"". Уьш дIаберзахь (ахь шайга кхойкхучуьнгара) - Далла ца беза цатешарш.",
326,"Баккъалла а, Дала хаьржира Āдам а‚ Нухь а‚ ИбрахIиман доьзал а‚ Iимранан доьзал а Iаламел<sup>1</sup>,","<p>Шайна юккъера пайхамарш боуьйтуш, массо а кхечу нахал базбийра Дала уьш.</p>"
327,Цхьаберш вокхеран зуьррет а долуш‚ и Дела хезаш верг а‚ хууш верг а ву.,
328,"/Ахь хьахаде цаьрга, х1ай Мухьаммад/ Iимранан зудчо аьллера: ""Сан Кхиош-кхобург‚ ас Хьуна нузар (нигат) дина-кх, сайн кийрахь дерг массо а хIуманах паргIат а даккхий<sup>1</sup>, къобалдехьа соьгара. Баккъалла а, Хьо хезаш верг а‚ хууш верг а ву-кх"".","<p>Iимранан зудчо Хьаннас, ша берах хьаьрчича (йисча), шен хир волу доьзалхо Далла гIуллакх дан массо а хIуманах мукъавоккхур ву ша‚ аьлла, Деле дош делла хилла.</p>"
329,"Ша бер дина яьлча /цо/, элира: ""Сан Кхиош-кхобушверг‚ аса-м йоI йина"".- И Дела дика хууш ма ву‚ цо мила йина.- ""Боьршаниг ма ца хуьлу стениг санна. Ас цунна цIе тиллина Марьям‚ ас иза а‚ цуьнан зуьррет а Хьоьца лардо, т1улгаш детташ, эккхош долчу шайтIанах"".",
330,"Дала т1еийцира цуьнан и хазчу къобалдарца. Хаза а, цIена а кхиира Цо и (Марьям)‚ цуьнан доладар тIедиллира Закарийна. И йолчу михьраба<sup>1</sup>чу ма-велли‚ Закарийна цунна (Марьямна) хьалхахь рицкъ карадора. Цо олура: ""Марьям‚ хIара мичахьара ду хьуна?"" Цо (Марьяма) олура: ""ХIара Делера ду. Баккъалла а, и Дела рицкъ луш ма ву Шена луучунна, хьесап доцуш"".",<p>Михьраб –Байтул – Мукъаддас маьждигехь Марьямана лерина дина хилла долу цIа.</p>
331,"Цигахь дийхира Закарийс шен Кхиош-кхобучуьнга. Цо элира: ""Сан Кхиош-кхобушверг‚ лōхьа суна Хьайгара цIена зуьррет‚ баккъалла а‚ Хьо ма ву (Хьайга) дехар хезаш"".",
332,"Цуьнга кхайкхира маликаша‚ и ламазна хIоьттина волчу михьраба чохь: ""Дала кхаъ боккху хьоьга Яхьъяца (и ц1е йолу к1ант валарца) ‚ ша Делан Дош<sup>1</sup> бакъдеш, ша эла а, ша вочух ларлуш волу къонах а<sup>2</sup>‚ ша дикачарех пайхамар а хир волчу"".",<p>Делера Дош – кхузахь: Марьяман кIант Iиса‚ да воцуш Делан лаамца дуьненчу ваьлла волу.</p> | <p>Кхузахь: зударшца доккхучу зовкхах юха а ваьлла</p>
333,"Цо элира: ""Сан Кхиош-кхобушверг‚ мичара хир ву суна кIант? Со воккха а ма хилла‚ сан зуда а ма ю бер ца хуьлуш"". Цо  (Дала) элира: ""Иштта, Аллах1а до Шена луург"".",
334,"Цо (Закарийс) элира: ""Сан Кхиош-кхобушверг‚ цхьа делил хилийтахь суна"". /Дала/ элира: ""Хьан делил ду хьо нахе кхаа дийнахь вист цахилар ишарца бен‚ хьан Кхиош-кхобушверг хьехаве дуккха а‚ хаставе И сарахь а‚ Iуьйранна а"".",
335,"Маликаша аьллера: ""ХIай Марьям‚ баккъалла а, Дала хаьржина хьо‚ Цо цIанйина хьо‚ Цо хьо хаьржина (массо а) Iаламийн зударшна т1ехь.",
336,"ХIай Марьям‚ муьтIахь хила хьайн Кхиош-кхобучунна‚ сужуд а де‚ гор а х1отта горх1уьттучаьрца<sup>1</sup>"".",<p>Ламаз де.</p>
337,"Иза ду хьуламан хабарех, шаьш хьуна хоуьйтуш долчу. Хьо вацара уьш болчохь‚ цара шайн къоламаш<sup>1</sup>кхуьссуш‚ муьлхачо дола дийр ду Марьяман‚ хьо вацара уьш болчохь цара къуьйсучу хенахь.",<p>Къоламаш – шаьшца Iаьрбаша кхаж тосуш хилла пхерчий.</p>
338,"Маликаша аьллера: ""ХIай Марьям‚ баккъалла а, Дала кхаъ боккхуш бу хьуна Шегара Дашца‚ шен цIе Хьаьхнарг<sup>1</sup>‚ Марьяман кIант Iийса а волуш‚ ша дуьненахь а‚ эхартахь а сий долуш хинверг‚ ша /Далла/ гергарчарех хинверг.","<p>Хьаьхнарг – Iаьрбашха : مسيح Масихь, грекашха: Христос. Ширчу халкъийн Iадатехь паччахь, я динан да цхьана цIенчу хIуманах хьохуш хилла. ( Х1ижран 1410 шарахь Мадинатехь ингалс маттахь арахецна Тафсир, агIо 154).</p><p>Иштта аьлла и Iийса дуьненахь дуккха кхерсташ лелаш хиларна, латтах хьакхалуш, я и хьакхавелла цомгашниг Делан пурбанца толуш хиларна. (Ибн- Касир, Тафсир, хьалхара жайна, агIо 320).</p>"
339,"Нахаца хабар дуьйцур ду цо агана чохь а‚ воккха хилча а, дикачарех хир ву иза"".",
340,"Цо )Марьяма( элира: ""Сан Кхиош-кхобург, мичара хир ву сан доьзалхо‚ сох /цхьа а/ адам хьакха делла а ца хилча?"" Элира /маликаша/: ""Иштта Дала кхуллу Шена луург. Шена цхьа гIуллакх т1ехь сацам хилча‚ Цо ōлу цуьнга: ""Хила!"" – И хуьлу"".",
341,"Цо 1амор ду цунна )Iийсана( йоза а‚ хьекъалалла а, Таврат а‚ Инжил а.",
342,"Элча (вийр ву Дала цунах) Исраилан кIенташка"", /ша олуш:/ ""Со веана шуьга шун Кхиош-кхобучуьнгара делилаца‚ ас кхуллу шуна поппарх хьозан суьртехь хIума, х1уп олу цу чу – хуьлу хьоза Делан пурбанца‚ ас тавийр ву бIаьрса доцург‚ бурс<sup>1</sup>цамгар ерг а‚ белларш а денбийр бу Делан пурбанца‚ ас дуьйцур ду шуна аш юучух а‚ аш шайн цIеношкахь Iалашдеш долчух а лаьцна. Баккъалла а, цу чохь делил ду шуна<sup>2</sup>‚ шу муъмина нах делахь.",<p>Бурс-цамгаран цIе; оьрсашха: проказа.</p> | <p>И Дела цхьаъ хиларан. </p>
343,Бакъдан /веана со/ сол хьалха хилла Таврат‚ хьанал дан шуна /Таврата чохь/ хьарам хилла долчех цхьадерш<sup>1</sup>‚ – со веана шуьга шун Кхиош-кхобучуьнгара делилашца – Делах кхера‚ суна муьтIахь хила.,"<p>Мусан динехь даа хьарам дина хилла долу эмкалан жижиг а,дум болу х1ума а, цхьадолу олхазарш а, ч1ерий а, хьанал дина 1ийсас.</p>"
344,"Баккъалла а, и Дела сан Кхиош-кхобург а ву‚ шун Кхиош-кхобург а ву‚ Цунна Iибадат дейша – и бу нийса некъ"", /Iийсас эр ду и дешнаш/.",
345,"Iийсас шена цаьргара цатешар хааделча‚ элира: ""Муьлш бу сан гIоьнчий Делехьа?"" Хьаварийша<sup>1</sup>элира: ""Тхо ду Делан гIоьнчий‚ Делах тешна тхо‚ ахь тешалла де тхо муьтIахь дерш (бусалбанаш) ду‚ алий.",<p>Хьаварийш – Iийсана тIаьхьахIиттинарш – апостолаш.</p>
346,"Тхан Кхиош-кхобург! Тхо тешна-кх Ахь доссийначух‚ тхо тIаьхьахIиттина элчанна – Ахь дIаязде тхо тешалла<sup>1</sup>динчаьрца"".",<p>Кхузахь: шахIадат далийнарш‚ Делах тешнарш.</p>
347,/Цатешачара/ мекарло<sup>1</sup>йира<sup>2</sup>‚ /церан мекарлонна дуьхьал/ Дала а йира мекарло. /Мекарлона дуьхьал/ Дела мекарло дика еш ву.,<p>Мекарло- х1илла.</p> | <p>Iийса вен гIоьртира цатешарш‚ Дала церан и дохийра.</p>
348,"Дала аьллера: ""ХIай Iийса‚ Ас хьо д1акхалхо<sup>1</sup>‚ Сайна герга хьалавоккху‚ цIанво хьо цатешачарех. Со латто воллу хьуна тIаьхьахIиттинарш цатешачарна тIехь къематде даллалц. ТIаккха Суна тIе хир ду шун д1адерзар. Ас кхел йийр ю шуна юкъахь‚ аш хилпало еш хиллачунна тIехь.","<p>Кхузахь: дуьненахь латтар чекхдолуьйтуш. 1ийса пайхамар Дала стигал ваьккхина, дуьне доха гергадеъча юха дуьненчу воуьйтур волуш ву. Цо дуьненахь нийсо х1оттор ю, т1аккха 7 шо даьлча, лийр ву. Цо дуьненахь яьккхина хан ерриге а 40 шо хуьлу./Тафсир Аль- Джалалайни/</p>"
349,"Ткъа цатешнарш – Ас царна Iазап дийр ду чIогIачу Iазапца дуьненахь а‚ эхартахь а – ма хир бац-кх царна гIоьнчий"".",
350,Амма ийман диллинарш а‚ диканаш динарш а - царна шайн кхоччуш ял дIалур ю Цо. Далла ца беза зуламхой.,
351,И ду Оха хьуна доьшуш дерг аятех а‚ хьекъале хьехамах а.,
352,"Баккъалла а‚ Iийсан масал Далла гергахь Āдаман масалх тера ду: Цо и кхоьллира лаьттах‚ тIаккха элира цуьнга ""Хила!"" – и хилира.",
353,Бакъдерг ду и хьан Кхиош-кхобучуьнгара – хьо ма хилалахь шеко ечарах.,
354,"Хьайга хаам беъначул тIаьхьа цунах лаьцна хьайца къуьйсуш болчаьрга āла: ""Дуьло‚ кхойкху вай тхан кIенташка а‚ шун кIенташка а‚ тхан зударшка а‚ шун зударшка а‚ тхоьга тхайга а‚ шуьга шайга а‚ тIаккха<sup>1</sup>доIанаш дер вай‚ Делан неIалт аьр вай харцлуьйчарна"".",<p>Далла хьасталуш.</p>
355,"Баккъалла а, хIара ду бакъдолу хабар. Вац цхьа а дела‚ ша АллахI (цIе йолу и цхьа Дела) а бен. Баккъалла а, и Дела ша веза верг а‚ ша хьекъале<sup>1</sup>верг а ву.",<p>Цуьнан маь1на хьалха деана.</p>
356,Уьш дIаберзахь (ахь дуьйцург къобал ца деш) – и Дела хууш (гуш) ву боьханиг лелош берш.,
357,"Ахь āла: ""ХIай жайнан охIла‚ дуьйла тхуна юкъахь а‚ шуна юкъахь а цхьаъ долчу дашна тIе: ""Iибадат дийр дац вай цхьана Далла бен‚ Цуьнца накъост лоцур вац вай цхьана а хIуманца‚ и Дела а витина, вайх цхьаболчара вукхарах делий лоьцур бац"". Уьш дIаберзахь, аш āла: ""Аш тешалла де тхо /Далла/ муьтIахь дерш хиларна"".",
358,ХIай жайнан охIла‚ аш хIунда къуьйсу ИбрахIиман хьокъехь? Таврат а‚ Инжил а ма ца доссийна цул тIаьхьа а бен - аш ойла ца йо?,
359,"ХIай шу, ма ду къийсамехь хилларш шайгахь Iилма долчохь а /Мусан а, Iийсан а гIуллакхашкахь/. ХIунда къуьйсу аш шайгахь Iилма доцучух муххале а? И Дела хууш ву‚ шу ца хууш ду.",
360,Ца хилла ИбрахIим жуьгти а<sup>1</sup>‚ насари а<sup>2</sup>– и хилла цIена тешаш верг а<sup>3</sup>‚ муьтIахь верг а<sup>4</sup>‚ и ца хилла мушрикех<sup>5</sup>а.,"<p>Кхузахь: жуьгтийн динехь.</p> | <p>Насарийн дин – христианство.</p> | <p>ЦIена тешаш верг – حنيف хьаниф, массо а харц динех д1а а вирзина цхьаъ волчу Делах тешаш верг. Дуьххьара Ибрах1им пайхамарх аьлла и.</p> | <p>МуьтIахь верг – бусалба.</p> | <p>Делаца накъост луьйцуш берш.</p>"
361,Баккъалла а‚ ИбрахIимца там болу нах бу – цунна тIаьхьахIиттина хилла берш а‚ хIара пайхамар а<sup>1</sup>‚ тешаш берш а. И Дела ма ву тешаш болчеран вали (доттаг1).,<p>Мухьаммад.</p>
362,Лиира жайнан охIланах цхьана тобанна шу тило (нийсачу некъах)‚ тилор-м дац цара шаьш бен - ам царна и ца хаало-кх.,
363,ХIай жайнан охIла‚ аш хIунда харцдо Делан аяташ‚ шайна хуушехь /уьш бакъ дуйла/?,
364,"ХIай жайнан охIла‚ хIунда вовшахъэдо аш бакъдерг харцдолчуьнца‚ бакъдерг хьулдеш ду шу, шайна хуъушехь.",
365,"Жайнан охIланан цхьана тобано элира: ""Шу теша тешначаьрга доссийна долчух дийнан юьххьехь‚ харцде цуьнан /дийнан/ чакхенгахь /диссинарш/‚ уьш /бусалбанаш/ дIаберза тарло /шайн динах/.",
366,"Шу ма тешалаш шайн динна тIаьхьахIуттуш волчух бен<sup>1</sup>"". Ахь āла: ""Нийса некъ бу Делан нийса некъ<sup>2</sup>"" – ""Шуьга деллачух тераниг кхечуьнга дала /там бац Дала/‚ я шуьца къуьйсу цара шун Кхиош-кхобучун гергахь<sup>3</sup>?"" Āла: ""Баккъалла а, дозалла Делан карахь ду‚ И луш ву и Шена луучунна"". И Дела Шегахь шортта /доллу х1ума/ долуш а ву‚ хууш а ву.",<p>И аьлла жуьгташа.</p> | <p>Ислам дин.</p> | <p>Жайнан охIлано олу шайна тIаьхьахIуьттуш болчаьрга: шуьга санна жайна а‚ хьикмат а‚ хьекъалалла а лур дац Дала цхьанна а‚ бусалбанаша шу эшор дац Далла гергахь долчуьнца.</p>
367,Шен къинхетамца къаставо Цо Шена луург‚ и Дела Шен сийлахь-доккха дозалла долуш ву!,
368,"Жайнан охIланах ву ахь шена цхьа къинтIар<sup>1</sup>делча‚ шех тешна‚ иза хьоьга юхадерзош верг‚ царах ву ахь шех тешна‚ шега цхьа динар<sup>2</sup>делча а‚ иза хьоьга юха ца дерзош верг а‚ хьо шена тIехIоьттина лаьттича бен. Иза ду цара олу дела: ""Тхуна бодане нахалахь<sup>3</sup>некъ бац"". Далла т1ехь харцдерг олу цара, шайна хуъушехь.","<p>КъинтIар – 44‚9 кг деши; дуккха даьхни.</p> | <p>Динар −4‚8 г деши; кIезиг хIума.</p> | <p>Бодане нах – жуьгташа Iаьрбех олуш хилла иштта‚ шайх пайхамарш бевлла, шайга Дала жайнаш а диссийна, бохуш‚ кураллаш еш. Цундела цхьацца жуьгташа Iарбичуьнгара юхалург эцца хIума дIа ца луш хилла и ца лоруш.</p>"
369,"ХIаъ‚ ша делла дош кхочушдинарг а, ша /Делах/ кхийринарг а (шех бина тешамна ямарт цахилларг а – уьш бу нийсачу новкъахь) – баккъалла а, цу Далла ма беза /Шех/ кхоьруш берш.",
370,"Баккъалла а, Делан ваIданах а‚ шайн дуйнех а кIеззиг мах эцнарш (дуьненан бахам бахьанехь уьш дохадеш)‚ эхартахь дāкъа ма дац царна‚ Дела цаьрга вистхир ма вац‚ цаьрга хьожур ма вац Иза къематдийнахь‚ цIанбийр ма бац Цо уьш‚ царна лазош долу Iазап а ма ду.",
371,"Баккъалла а, царах ма ю цхьа тоба шайн меттанашца хуьйцуш /Делан/ жайна‚ иза<sup>1</sup>шуна /Делан/ жайнах ду моттийта. Ма дац и /Делан/ жайнах. Цара олу: ""И Делера ду"", ма дац и Делера. Уьш олуш бу-кх Далла т1ехь харцдерг‚ шайна хуъушехь.",<p>И шаьш хийцийнарг.</p>
372,"Адамна там бац Дала шега жайна а‚ хьукам а‚ пайхамаралла а делча‚ āла нахе: ""Шу хила сан леш‚ Дела а витий"". Мухха делахь а‚ там бу цара āла: ""Шу хила шаьш жайна /нахана/ Iамош хиларца‚ шаьш иза /шайна/ 1амадеш хиларца кIорггера Iеламнах"".",
373,"Цо<sup>1</sup>шуьга омра дан там бац маликех а‚ пайхамарех а деланаш леца‚ аьлла. Ткъа цо шуьга омра дийр ду, ма теша, аьлла‚ шу муьтIахь<sup>2</sup>хиллачул тIаьхьа?","<p>Цо – адамо, аьлча а пайхамаро.</p> | <p>Шух бусалбанаш хиллачул тIаьхьа. И аят доссина насараша аьлча: ""Iийсас аьлла шайга шех дела лаца"".</p>"
374,"Дала барт бира пайхамаршца: ""ХIара Ас шуьга делларг ду жайнах а‚ хьекъалаллах а. ТIаккха вогIур ву шуьга элча‚ шуьгахь дерг бакъдеш волу. Шу билггала тешар ду цунах‚ аш цунна гIо а дийр ду"". /Дала/ элира: ""Аш чIагIдирий‚ ийцирий аш цунна тIехь Сан ваIда?"" Цара элира: ""ЧIагIдина оха"". Элира /Дала/: ""Тешалла де‚ Со а ву шуьца тешалла деш болчарех"".",
375,Цул тIаьхьа юхабевлларш – уьш ма бу фасикъаш.,
376,"Ткъа Делан дин /Ислам/ дуьтий, кхин дин лоьху цара (жайнан ох1лано)? Цунна (Далла) муьтIахь ма ву стигланашкахь а‚ лаьттахь а мел верг, шена лууш а‚ ца лууш а‚ Цуьнга уьш дIаберзор болуш а ма бу.",
377,"Ахь āла: ""Тешна ду тхо Делах а‚ тхоьга доссийнчух а‚ ИбрахIиме а‚ ИсмаIиле а‚ Исхьакъе а‚ Я1къубе а‚ цуьнан берашка<sup>1</sup>доссийначух а‚ Мусага а‚ Iийсага а, /кхечу/ пайхамаршка а шайн Кхиош-кхобучуьнгара деллачух а. Царах цхьа а къаста ца во оха‚ тхо Цунна (Далла) муьтIахь ду"".","<p>Къуръана чохь – тайпа‚ тIаьхье, ЯIкъубан 12 кIант.</p>"
378,Ислам<sup>1</sup>доцург /кхин/ дин дезаш верг – къобалдийр дац иза цуьнгара‚ эхартахь иза эшначарех ма ву.,<p>Ислам- /Далла/ муьт1ахь хилар бохург ду. Кхин оцунах лаьцнарг хьалха деана.</p>
379,"Муха нисдийр ду Дала шаьш ийман диллинчул тIаьхьа а, /Мухьаммад/ элча бакъхиларан тешаллаш гинчул т1аьхьа а, шайга билгалонаш еъначул т1аьхьа а керстаналла дина долу къам? Цу Дала нис ма ца до зуламе къам.",
380,Уьш бу шайна бекхам Делан а‚ маликийн а‚ массо а нехан а неIалт дерш.,
381,Гуттар лаьттар болуш бу уьш цу /не1алта/ чохь. Ойур дац царна тIера Iазап‚ тIаьхьа а тоттур бац уьш‚ –,
382,"Цул тIаьхьа тōба динарш а,  тIаккха дика Iамалш йинарш а бен. Баккъалла а‚ и Дела гечдеш верг а‚ къинхетаме верг а ма ву.",
383,"Баккъалла а, шаьш ийман диллинчул тIаьхьа ца тешаш хилларш‚ тIаккха цатешарца совбуьйлуш берш<sup>1</sup>– церан тōба къобалдийр ма дац. Уьш ма бу тилбелларш.","<p>И аят доьссина жугтий бахьанехь: Мусага ийман диллинчул т1аьхьа 1ийсага ийман ца диллира цара, керстаналлехь кхин совбевлира уьш Мухьаммаде а, Къуръане а ийман цадилларца.</p>"
384,"Баккъалла а, /Мухьаммад элча хиларна/ инкарло йинарш‚ /т1аккха оцу/ керстаналлина т1ехь белларш – царах цхьаьнгара а д1аоьцур ма дац латта дуьззина деши‚ нагахь санна цара делча а. Царна лазош долу Iазап ма ду. Ма бац царна гIоьнчий.",
385,"Цкъа а мела кхочур бац шуна, аш сагIина луш йолу х1ума шайна езачух елча а бен. Аш сагIина луш йолу хIума – баккъалла а, Дела и хууш ма ву.",
386,"Массо а кхача хьанал хилла Исраилан кIенташна<sup>1</sup>‚ Исраила шен дегIана ша хьарам бина боцург‚ Таврат<sup>2</sup>доссале хьалха. Ахь āла<sup>3</sup>: ""Таврат дохьуш дуьйла‚ деша и, шаьш бакълуьйш делахь"".","<p>Исраил – ЯIкъуб пайхамар; Исраилан кIентий олу ЯIкъубан тIаьхьенах‚ хIинца жуьгтий лоруш бу Исраилан кIентий.</p> | <p>Таврат – Муса пайхамаре Делера доьссина жайна‚ оьрсашха Тора‚ ""Ветхий завет"" олуш долу.</p> | <p>ХIай Мухьаммад.</p>"
387,Цул тIаьхьа Далла тIехь харцдерг кхоьллинарш – уьш бу зуламхой.,
388,"Ахь āла: ""Бакълийна Дела‚ шу тIаьхьахIитта ИбрахIиман миллатана‚ ша бакъ-цIена тешаш хилла волчу. Ца хилла и /Делаца/ накъост лоьцучарех"".",
389,"Баккъалла а, нахана /1ибадат дан/ хIоттийна хилла долу дуьххьарлера цIа<sup>1</sup>- ду Баккатехь<sup>2</sup>дерг: беркате а‚ нийса некъ а ларалуш массо а Iаламашна.",<p>Кхузахь: Маккахь долу КаIба – ХьажцIа.</p> | <p>Маккахь.</p>
390,Цу чохь билггала аяташ ду: ИбрахIиман меттиг<sup>1</sup>. Цунна чоьхьа ваьлларг маьрша хилла. Нах Далла декхар бу хьаьжалла дихка‚ шайн некъаца ницкъ кхачахь<sup>2</sup>. Милла а тешаш вацахь<sup>3</sup>– и Дела цхьа а 1алам ца хилча а волу.,<p>ИбрахIиман меттиг – ИбрахIим ша КаIбин пен беш (чир еш) тIеволуш хилла болу тIулг. (ХIинца а болуш бу КаIбина чохь).</p> | <p>ХьажцIа вахар фарз ду массо а бусалба стагана‚ зудчунна‚ нагахь санна могашалла дика елахь‚ некъ маьрша белахь‚ кхачанца-хIуманца тоам белахь.</p> | <p>Делах‚ я и хьажцIа вахар фарз хиларх.</p>
391,"Ахь āла: ""ХIай жайнан охIла‚ шу хIунда ца теша Делан аятех‚ и Дела теш ма ву аш деш долчунна тIехь?""",
392,"Ахь āла: ""ХIай жайнан охIла‚ аш хIунда дIатоьтту Делан некъа тIера ийман диллинарг? Шу ду лууш и гамбан‚ шу шаьш ма дуй /цунна тIехь/ тешаш"". Ма вац и Дела тергал ца деш аш деш дерг.",
393,"ХIай ийман диллинарш‚ шу шайга жайна деллачеран /цхьана/ тобанна муьтIахь хилахь‚ цара д1адерзор ду шу керстаналлина тIе, аш ийман диллинчул тIаьхьа.",
394,"Шу муха хуьлу ца тешаш – шуна тIехь доьшуш Делан аяташ ма ду‚ шуна юккъехь Цуьнан элча ма ву? Милла велахь а, Делаца чIагIвелларг – нисвелла и нийсачу новкъа.",
395,ХIай ийман диллинарш‚ кхера Делах хакъ-бакъ кхерарца‚ шу дала ма лойла  Цунна муьтIахь<sup>1</sup>долуш бен.,"<p>Кхузахь: бусалбанаш хилла. Цхьаболчу Iеламнаха гайтарехь, и аят хийцина </p><p>""Шу Делах кхера шайна ницкъ ма-кхоччу"" бохучу аятаца.</p>"
396,ЧIагIло Делан муьшца<sup>1</sup>массо а. Шу декъа ма ло. Дагадаийта шайна хилла Делан ниIмат: шу ма дара мостагIий – шун дегнаш кIаддийра Цо‚ шух хилира Цуьнан ниIматца вежарий<sup>2</sup>. Шу ма дара цIеран ора йисттехь – Цо шу цунах кIелхьарадехира. Иштта билгалдо Дала шуна Шен аяташ – шу нисдала тарлора.,<p>Делан муш – Делан дин‚ Ислам.</p> | <p>Бусалба дин тIелаьцнарш‚ бусалбанаш берриге а вежарий лоруш бу.</p>
397,Шух хуьлийла уммат‚ ша дикане кхойкхуш‚ диканиг хьоьхуш‚ вочух /нах/ духатухуш. Уьш бу баккхийбийр берш.,
398,Шу ма хилалаш шайга билгалонаш еъначул тIаьхьа бекъабеллачарех а‚ шайн барт цахиллачарех а тера. Царна – деза-доккха Iазап ду.,
399,"Оцу /къемат/дийнахь /Далла муьт1ахь хиллачу муъмин нехан/ яххьаш кIайлур ю‚ /Далла инкарло йинчу керста нехан/ яххьаш Iаржлур ю. Амма шайн яххьаш Iаржъелларш /кхуьссур бу жоьжахати чу‚ цаьрга хоттур ду/: ""Ткъа шу ца тийши шайга ийман /ийманан 1аламаташ/ деъначул тIаьхьа а? Iовша Iазап, шаьш ца тешаш хиларна!""",
400,Ткъа шайн яххьаш кIайъелларш – Делан къинхетамна чохь (ялсаманехь) хир бу. Уьш цу чохь гуттар лаьттар бу.,
401,"Уьш Делан аяташ ду, Оха дуьйцу хьуна уьш бакъдолчуьнца. И Дела ма вац зулам лууш Iаламна (ша кхоьллинчу цхьанна хIуманна).",
402,Делан долахь ду стигланашкахь а‚ лаьттахь а мел дерг. Деле дIадоьрзу гIуллакхаш.,
403,Шу хилла нахана юкъадаьллачех уггар дика уммат: диканиг хьоьхуш‚ вочух /нах/ духатухуш‚ Делах тешаш. Жайнан охIла тешна хиллехьара‚ царна дика хир дара. Царах тешарш а бу‚ царах дукхахберш фасикъаш ма бу.,
404,Цара шуна данне а зен дийр дац‚ цатам бахь бен. Шух латахь а – шайн баккъаш берзор бу цара шуна (эшна бухабевр бу уьш)‚ тIаккха царна гIо дийр дац.,
405,Царна тIекхоьссина сийсазалла‚ уьш миччахьа хиллехь а‚ Делера ва1дийца а<sup>1</sup>‚ нахера ва1дийца а <sup>2</sup>уьш бацахь. Делера оьгIазаллина тIекхиира уьш‚ тIекхоьссира царна мискалалла<sup>3</sup>. Иза – уьш хилла хиларна Делан аятех ца тешаш‚ байа хьакъ боцуш‚ пайхамарш бойуш. Иза – цара Iесалла ярна а‚ уьш дозанех бевлла хиларна а ду.,"<p>Делера ва1да – Делан дин ислам эцнарг Iазапах кIелхьарвер ву, аьлла долу Делан дош.</p> | <p>Нахера ва1да – сийсазалла хир дац жуьгташна‚ нагахь уьш бусалба а хилла, Делан динца чIагIбелла Iахь.</p> | <p>Мискалалла – кхузахь: хила тарло сутаралла.</p>"
406,"Цхьатерра бац уьш. Жайнан охIланах ю цхьа<sup>1</sup>/нийса/ хIоьттина йолу тоба: цара Делан аяташ доьшу буьсанан заманчохь, цара сужуд до /Далла/.",<p>Делан гIуллакхна тIехь.</p>
407,Уьш тешаш бу Делах а‚ тIаьххьарчу дийнах а‚ диканиг хьоьхуш бу‚ вочух /нах/ духатухуш бу‚ сихлуш бу уьш дика хIуманаш дан – уьш бу дикачарех.,
408,"Цара дина диканиг – керстадийр дац и царна (къобал ца деш дуьтур дац), и Дела ма ву бевзаш /Шех/ кхоьруш берш.",
409,"Баккъалла а, цатешнарш – церан бахамо а, церан доьзалша а царах хIумма а духатухур дац Делера. Уьш бу /жоьжахатин/ цIеран дай, уьш цу чохь даима лаьттар бу.",
410,"Гергарчу /дуьненан/ дахарехь цара (керстанаша) йина харж тера ю шеца чIогIа шело йолчу махах, шайна зулам динчу нехан ялтина хьекхна болчу - цо и хIаллакдина. Дала зулам ца дина царна, мухха делахь а, шаьш зулам деш бу уьш шайна.",
411,"ХIай ийман диллинарш! Аш ма леца шайн /даггара/ доттагIий, шаьш доцурш. Шун гIуллакхаш дохо жигара хуьлу уьш, шуна халонаш хуьлийла лаьа царна. ОьгIазалла гучуяьлла церан багахула, церан дегнаша хьулдинарг кхин а доккха ду. Аяташ билгалдаьхна Оха шуна, шу хьекъале хиллехь.",
412,"ХIай шу! Уьш безаш ду шу, царна шу ца деза. Шу теша массо а жайнах. Шуна дуьхьалкхетча‚ цара олу: ""Тхо ийман диллина ду "". /Шаьш шух/ дIатилча, шайн пIелгех цергаш юьхку цара оьгIазлонца. Ахь āла: ""Са дала шу шайн оьгIазаллица. И Дела хууш ма ву дегнашкахь дерг"".",
413,"Шух диканиг кхетча, цо вон до царна, шуна вон хилча, цунах баккхийбе уьш. Аш собар дахь, шу Делах кхерахь, церан мекарлоно хIумма а зен дийр дац шуна. И Дела цара деш дерг дерриге а чулоцуш ма ву<sup>1</sup>.","<p>Хууш ву, бекхам бийр болуш ву.</p>"
414,"/Ахь дагадайта, х1ай Мухьаммад/: хьо 1уьйрана ара ма велира хьайн доьзал болчура /т1еман кечамна/<sup>1</sup>, муъмина нах тIамна дIанисбеш, ткъа Дела хезаш верг а, хууш верг а ма ву.","<p>Пайхамар (Д.с.х.ц.) аравелира Мадинатера бусалба нах Ухьудехь тIамна кечбеш, дIанисбеш. Иза дара х1ижран 3-чу шеран шаввал беттан 7-чу (я 11-чу) дийнахь 1уьйрана (шотде, 625-чу шеран январь бутт). Бадрехь эшар ла а ца делла, къурайшаш нуьцкъала эскар а кечдина ( кхо эар гергга т1емало волуш, ши б1е говр йолуш), т1емалой т1ехьахула церан дегнаш айдан зударий а балош Мухьаммадаца (Д.с.х.ц.) т1ом бан бог1уш бара. И хиъча, пайхамар дагавелира шен асхьабашца п1ераскан дийнахь рузба-ламаз дийначул т1аьхьа: царна дуьхьал арадоовлу вай я кхузахь Мадинатехь дуьсу? Мадинатан вахархочо шен ц1е 1абдуллах1и бин Убай йолчу (т1аьхьа мунепикъийн коьртехь хирг волчу) олу Мадината чохь бан беза т1ом: т1емалошна а ка дер ду мостаг1чунна к1ело ян, зударша а, бераша а т1улгаш деттар ду. Мух1ажирашна ца лаара г1алин бахархошна зуламаш хилийта, цундела цара арент1ахь т1ом бар дийхира. 1абдуллах1ина хетарг шена а нийса хеташ доллушехь, пайхамар шен т1е т1емалочун духар а доьхна аравелира.Цунна цадезарг шаьш диний хиъначу мух1ажираша элира: хьуна луург дийр ду вай, г1али чохь бийр бу вай т1ом. ""Х1ан-х1а, - элира пайхамара (Д.с.х.ц.), - там бац пайхамарна т1еман духар т1едоьхначул т1аьхьа вухавала"". Шиа эскар дуьхьалкхийтира Мадинатан 3 миль (5 км гергга) къилбаседехь болчу Ухьуд ламанна бухахь. 1абдуллах1ис ша бохург ца дича, пайхамаран (Д.с.х.ц.) эскарх кхо дакъа д1акъастира, т1амт1ехь дакъа а ца лоцуш д1абигира.Уьш бара мунепикъаш.</p>"
415,"Шух шина тобанна дагчу еара осалалла (кхерабевлла тIамах юхабовла ойла хилира церан), лиира дIасадаржа<sup>1</sup>. И Дела ма ву церан гIоьнча. Далла тIетевжийла муъмина нах.","<p>Бану Хьадисаш а, Бану Салиматаш мунепикъ IабдулахI бин Убайяна тIаьхьа а х1оьттина, тIамах юхабала герга бара, делахь а, Дала чIагIбира уьш.</p>"
416,"Дала гIо ма дира шуна Бадрехь, шу ледара долуш<sup>1</sup>. Делах кхера‚ шу хила мегара шукур<sup>2</sup>деш.",<p>Шун герз а‚ нах а кIеззиг болуш.</p> | <p>Шукр – баркалла алар Далла Цо деллачу ни1маташна дуьхьал.</p>
417,"Ахь олура муъмина нахе: ""Шуна тоам ца хуьлу шун Кхиош-кхобучо шаьш чIагIдича охьадоссийначу кхаа эзар маликаца?""",
418,"ХIан-хIа! Аш собар дахь‚ шу /Делах/ кхерахь‚ шуна тIе сихонца уьш (мостагIий) летача, шун Кхиош-кхобучо чIагIдийр ду шу пхеа эзар маликаца‚ Iаламаташ долчу<sup>1</sup>.",<p>Шуна уьш цаьрца девзаш (белшашка охьахецна кIайн чалбанаш хилла церан).</p>
419,И ца дина Дала шуна кхаъ хилла бен‚ шун дегнаш ийманца чIагIдархьама а бен. Толам бац ша веза волчу‚ хьукам нийса деш волчу Делан гергара бен.,
420,/И дина Дала/ ца тешаш болчеран цхьа агIо хадорхьама я уьш сийсазбархьама – дог диллина бухбевр бу уьш.,
421,/Оцу/ гIуллакхах хIумма дац хьуна: я гечдер Цо царна‚ я Iазап дер – уьш зуламхой бу.,
422,Делан ду стигланашкахь мел дерг а‚ лаьттахь мел дерг а‚ Шена луучунна гечдо Цо‚ шена луучунна Iазап до. И Дела гечдеш верг а‚ къинхетаме верг а ву.,
423,ХIай ийман диллинарш! Ма даа риба т1ех алсамдаккхарца. Делах кхера – шу даккхийде тарло.,
424,Шу кхера цIерах‚ цатешачарна кечйина йолчу.,
425,Шу муьтIахь хила Далла а‚ элчанна а- шух къинхетам бан тарло.,
426,Шу сихло шайн Кхиош-Кхобучуьнгара гечдаре а‚ ялсамане а‚ шен шоралла стигланаш а‚ латта а /санна/ йолчу‚ /Делах/ кхоьруш болчарна ша кечйина йолчу.,
427,Ишттанаш бу уьш‚ шаьш сагIа доккхуш аьттонехь а‚ халонехь<sup>1</sup>а‚ оьгIазло юхатухуш‚ нахана къинтIерабовлуш. Цу Далла беза дика берш.,<p>Диканехь а‚ вонехь а.</p>
428,"Ишттанаш а бу уьш‚ шаьш цхьа вон къа дича я шаьш шайна зулам дича, Дела дагавогIуш‚ шайн къиношна гечдар доьхуш. Мила ву ткъа  гечдийр долуш къинош ша Дела воцург? Шаьш динчунна (къина) тIе юха ца боьрзу уьш хаа а хууш.",
429,Уьш бу шайн бекхам шайн Кхиош-Кхобучуьнгара гечдар а‚ бошмаш<sup>1</sup>а берш‚ шайн бухахь хиш оьхуш йолчу‚ царна чохь уьш гуттар а хир болуш. Ма хаза ял ю и Iамал ечарна!,<p>Ялсамани.</p>
430,"Шул хьалха а дIадахна /шуна т1ех1уьттуш дерш санна долу/ хилларш. Шу лела лаьттахула‚ хьовса, муха хилла /дин/ харцдинчеран чаккхе.",
431,ХIара хаам бу нахана‚ нийса некъ а бу‚ хьехам а бу /Делах/ кхоьручарна.,
432,"Шу ледара ма довла /гIазот дан/‚ шу сингаттаме ма хила /Ухьудехь эшарна/ – шу лакхахь хир ду /керстанашна тIехь толам баккхарца/, шу /баккъалла а, /муъмина нах хиллехь.",
433,"Шуна чов хилча – нахана а<sup>1</sup>хилла чов, цунах терра. И денош Оха хьийзадо нахана юккъехь<sup>2</sup>‚ Далла бовзархьама (нахана гучубохуш) ийман диллинарш‚ шун юккъера гIазотан ял ерш хилийтархьама а. Цу Далла ца беза зуламхой.",<p>Кхузахь: шуьца тIом беш болчарна.</p> | <p>Халонаш Оха цкъа цхьаболчарна хуьлуьйту‚ тIаккха – кхиболчарна‚хьалхарчарна аьтто а бой.</p>
434,"Дала /къинойх/ цIанбархьама<sup>1</sup>ийман диллинарш, хIаллакбархьама цатешарш.",<p>Царна тIе дуьненахь халонаш йохуьйтуш.</p>
435,"Шуна моьттира шаьш ялсамане гIур ду Далла бовзале<sup>1</sup>шух къахьегнарш<sup>2</sup>а, Цунна бовзале собар динарш а?",<p>Нахана гучубохуш.</p> | <p>Делан новкъахь‚ бевзинчул тIаьхьа собаре хилларш.</p>
436,Шу ма дарий дала лууш /гIазотехь/ цунна (г1азотана) дуьхьалкхетале хьалха‚ и /далар/ гира шуна‚ шу хьоьжуш долуш (ткъа хIинца юхадовлу шу?).,
437,И Мухьаммад ма вац элча бен. ДIабахана цул хьалха а элчанаш. Иза велча я вийча – шаьш хиллачу /цатешаре/ юхадоьрзур ду шу? Юхавирзинарг милла велахь а‚ цхьана а хIуманца Далла зен ца до цо. ТIаккха мēла лур бу Дала баркалле болчарна.,
438,Ца хилла синна далар Делан лаамца бен‚ шен йозанца тоьхна хан йолуш бен. Милла велахь а дуьненан ял езаш – Оха ло цунна цунах‚ милла велахь а эхартан ял езаш – Оха ло цунна цунах. ТIаккха мела лур бу Оха баркалле болчарна.,
439,Мел дукха пайхамаршца цхьаьна тIемаш бина /Делан новкъахь/ ч1ог1а Далла тешаме хиллачу муъмин наха. Халчу ца даьккхира цара<sup>1</sup>шайна Делан новкъахь хилла долу цатаме дерг‚ ледара ца бевлира уьш‚ к1ел ца бисира /мостагIчунна/. Цу Далла беза собаре берш,<p>Цу пайхамаршца хилла болчу муъмин наха.</p>
440,"Церан дош ца хилла деккъа алар бен: ""Тхан Кхиош-кхобург‚тхуна гечделахь тхан къинош‚ тхан гIуллакхехь /тхоьгара яьлла/ тхан тIаламазалла а, чIагIбелахь тхан когаш<sup>1</sup>‚ толам лолахь тхуна ца тешаш долчу къомана тIехь"" /тхоьца къийсамехь долчу къомана т1ехь/ .",<p>Тхо чIагIделахь.</p>
441,Дала елла царна дуьненан ял‚ ткъа ма хаза ю эхартан ял. Цу Далла беза диканиг деш берш.,
442,ХIай ийман диллинарш! Цатешачарна шу муьтIахь хилахь‚ цара шу юхадерзор ду /шайн дине/ – тIаккха шу дIадоьрзур ду /ийманах/ эшна.,
443,ХIаъ! Дела ву шун гIодоккхург. И ву г1одоккхучарах уггаре а диканиг.,
444,"Оха кхуьссур ма бу цатешачеран дегнашка кхерам‚ цара шайга йоссийна /цхьа а/ бакъо йоцуш, Делаца накъост лацарна. Церан хIусам – /жоьжахатин/ цIе ма ю. Ма вон ю-кх зуламхойн чугIойла!",
445,Дала бакъйина шуна Шен ваIда<sup>1</sup>‚ аш и /цатешарш/ бойуш Цуьнан пурбанца‚ шу ледара довллалц‚ гIуллакхехь вовшашца къийссалц‚ шу Iеса хиллалц‚ шуна дезаш хилларг (толам) Цо шуьга гайтинчул тIаьхьа. Шух дуьне дезаш верг а ву‚ шух эхарт дезаш верг а ву. ТIаккха шу дIатеттира Цо царах<sup>2</sup>‚ шу зерхьама. Шуна къинтIеравелира Иза. И Дела Шен комаьршалла йолуш ма ву муъмин нахана т1ехь.,"<p>Шуна гIо хир ду, аьлла, йолу шен ваIда Дала кхочушйира Ухьудехь аш толам баккхарца цатешачарна тIехь юьхьанца.</p> | <p>Царна белира шуна тIехь толам.</p>"
446,"Шу хьала девдира цхьаьнге а юха ца хьовсуш‚ кхечарна юккъехь элча шуьга кхойкхуш волуш.<sup>1</sup>Сингаттамна т1е а сингаттам белира Цо шуна‚ шу г1айг1ане ца хилийтархьама шайна ца хиллачунна (хIонсана) а, шуна /нах байарца а, эшарца а/ хиллачу бохамна а. И Дела сов дика хууш ву аш дийриг.","<p>Х1ижран 3-чу шарахь Ухьудехь т1ом болуш, бусалбанийн цхьана тобано кхочуш ца дира пайхамаран омра. Цо х1оттинера 50 1адкхоссархо лам ларбан, х1уу хилча а, шайн меттиг д1а ма таса, аьлла, омра а дина. Бусалбанаш тоьлла, х1онс гулъеш а гина, шайн меттиг д1а а тесна, царна юкъабаьржира 1адкхоссархойх дукхаберш. И хааделла, ламанна т1ехьахь хьулбелла лаьтташ хилла болу Халид бин Валид коьртехь хилла болу береш, т1ехьахула т1елетира бусалбанашна. Цхьаболчара пайхамар вина аьлла, харц хабар даржийра. Бусалбанаш, боьхна, шайга кхойкхуш пайхамар витина, д1абевдира. Иштта юьхьанца тоьлла хилла болу бусалбанаш ийшира оцу т1амехь, уьш бекъабалар а, пайхамаран омрана 1еса хилар а бахьанехь..</p>"
447,"ТIаккха Цо йоссийра шуна гIайгIанал тIаьхьа паргIато – наб озор<sup>1</sup>. Шух цхьа /иймана т1ехь ч1аг1ъелла/ тоба хьулйира цо. Вукху /мунепикъийн/ тобанан синтем байира шайн синоша<sup>2</sup>: царна хетара Делах лаьцна бакъдоцург‚ жехIал замананчохь хеташ хилларг /хетара царна/. Цара олура: ""Оцу гIуллакха т1ехь хIумма<sup>3</sup>а дуй вайна?"" Ахь āла: ""ГIуллакх дерриг Делан ду"". Хьулдеш бу уьш шайгахь хьуна шаьш гучу ца доккхург<sup>4</sup>. Олу цара /шайга/: ""Тхуна хиллехь гIуллакхах /цхьа/ хIума‚ кхузахь дойур дацара тхо"". Ахь āла: ""Шу 1ийна хиллехьара шайн цIенош чохь‚ /шух/ бийшина Iохккучарна /церан Дāла тоьхна 1ожалла т1екхаьчнехь/ тIебогIур бара шайна тIом бар яздина берш, Дāла зерхьама шун кийрахь дерг‚ /къинойх/ цIандархьама шун дегнашкахь дерг<sup>5</sup>. И Дела хууш ма ву кийрахь дерг”.","<p>Ухьудехь эшна ч1ог1а синтем байна бара ийман ц1ена долу бусалбанаш. Царна парг1атонна, царах кхерам д1абаккхархьама Дала царна наб озаялийтира. Наб кхета кхерам боцучунна.</p> | <p>Ухьудехь г1азотехь хилла болу мунепикъаш цхьа а бāла болуш бацара динца а я г1азотаца а – шаьш даларх к1елхьарадовларх ойла еш бара уьш. Церан цига бахкар а шайн лаамехь дацара: я бусалбанех кхоьруш баьхкинера уьш, я сихха толам а хилла шайна х1онс кхочур ю моьттуш бара, я ц1е яккхийта дара церан и – даггара дацара, уьш Делах тешаш боцу дела. Царна наб ца кхетара – уьш гуттар кхоьруш бара.</p> | <p>Вайн карахь х1умма дац, вайн карахь г1уллакх хиллехьара – вай арадевр дацара г1азотана, иштта ойланаш йора мунепикъаша.</p> | <p>И шайн дагчохь дерг пайхамарах (Дсхц) хьулдан г1ертара мунепикъаш. </p> | <p>Шу довзархьама‚ шух тешаш мила ву‚ мила вац.</p>"
448,"Баккъалла а, шух /Ухьудехь тIамах/ юхабевлларш /бусалбанийн а керстанийн а/ ши тоба дуьхьалкхеттачу дийнахь‚ – шайтIано тилийна уьш цхьадолчу цара динчу /вон/ хIуманца. Дела къинтIеравелира царна. Дела ша гечдеш а‚ /Шена 1еса хиллачунна та1зар дан сих ца луш/ собаре а ву.",
449,"ХIай ийман диллинарш! Шу ма хила цатешачаьрга тера, шаьш олуш хилла болчу шайн вежаршка, уьш йохк-эцарна я гIазотана арабевлча: ""Тхуна гергахь лаьттинехь лийр а бацара‚ бойур а бацара уьш"". Цунах Дала церан дегнашкахь боккха сингаттам бийр бу. И Дела денбеш а ву‚ болуьйтуш а ву. И Дела аш дийриг гуш ма а ву.",
450,"Шу дайахь Делан новкъахь, я /цигахь кхечу бахьаница/ лахь – Делера гечдар а ‚ къинхетам а беза хир бу цара гулдеш долчул /дуьненан бахамал/.",
451,Шу лахь а‚ я дайахь а – Далла тIе гулдийр долуш ду шу.,
452,"Делера къинхетамца хилира хьо /х1ай Мухьаммад/ цаьрца кIеда. Хьо кIоршаме‚ дог дера хиллехьара‚ хьуна гонахьара дIасабаьржира бара уьш /хьан накъостий/. КъинтIеравала царна‚ гечдар а деха царна, дагавала царах гIуллакхехь. Ахь айхьа сацам бича, Далла тIетовжа. Далла беза /Шена/ тIетевжинарш.",
453,Дала шуна гIо дахь – шуна тIехь толамхо вац. Цо шу гIо ца деш дитахь – мила ву Цул тIаьхьа шуна гIо дийр дерг? Далла тIетовжийла муъмина нах!,
454,Ца хилла пайхамар хIонс къайлайоккхур йолуш<sup>1</sup>. И къайлаяьккхинарг ша къайлаяьккхинчуьнца вогIур ву къематдийнахь. ТIаккха хIор синна шена карадеъначуьнца бекхам бийр бу – царна зулам дийр дац.,"<p>Ухьудехь тIом беш хIонсана даьккхина цIен кIади дайна хилла. Цхьаболчара аьлла‚ пайхамара хьулдина хила мега иза‚ аьлла. Иштта ма ала‚ аьлла, доссийна и аят.</p>"
455,"Дела резахиларна тIаьхьахIваьзнарг тера вуй техьа Делан оьгIазаллина  к1елнисвеллачух, шен д1аверзар жоьжахати хир йолчу?! Ма ирча ю и кхочу йолу меттиг!",
456,"Уьш тайп-тайпана бу Далла гергахь /ялсамане гIур берш а, жоьжахате гIур берш а/. И Дела гуш ву цара деш дерг.",
457,"Дала боккха кхинхетам ма би муъминан нахах царалахь  шайна юккъера элча а вахийтина‚ цо царна Цуьнан аяташ дуьйцуш‚ уьш цIанбеш‚ жайна а‚ хьекъалалла а царна Iама а деш, хьалха уьш билггалчу тиларчохь хиллехь а.",
458,"Я шайна эшам хилча<sup>1</sup>, аш а ма бира эшам<sup>2</sup>/Бадрехь мостагIчунна/ шозза алссам, аш элира: ""ХIара мичара ду?"" Ахь āла: ""Иза шуьгара шайгара ду<sup>3</sup>"". Баккъалла а‚ Дела массо а хIуманна тIехь ницкъ кхочуш ма ву.","<p>Бусалбанаш ийшира Ухьудехь.</p> | <p>Туьйлира хьалха Бадрехь.</p> | <p>Шу шаьш бахьанехь ду шун эшар, аш Делан а, пайхамаран а омрана 1есалла ярна.</p>"
459,Ши тоба дуьхь-дуьхьал кхеттачу дийнахь шуна хилла болу эшам<sup>1</sup>Делан лаамца бу‚ цу Далла /Шех/ тешна хилларш /нахана гучубохуш/ бовзархьама.,<p>Ухьудехь бусалбанаш эшар.</p>
460,"Цунна бовзархьама шалхолелораш<sup>1</sup>а‚ шайга аьлча: ""Схьадуьйла‚ тIом бе Делан новкъахь‚ я дIалелхабе /мостагIий/""‚ аьлларш: ""Тхуна тIом бан хууш хиллехьара‚ тхо шуна тIаьхьахIуьттур дара"". Уьш цатешарна герга бара оцу дийнахь ийманна /герга/ хиллачул‚ меттанашца дуьйцуш шайн дегнашкахь доцург. И Дела дика хууш ву цара хьулдеш дерг.","<p>Шалхолелораш – мунафикъунаш – дагчохь цатешар долуш‚ маттаца шаьш тешна ду, бохурш.</p>"
461,"Уьш бу шаьш /гIазоте ца боьлхуш/, чохь хевшина а 1ийна шайн вежарех лаьцна аьлла хилларш: ""Оха бохург динехьара‚ бойур бацара уьш"". Ахь āла: ""Духатоха шайх далар (Iожалла)‚ шу бакълуьйш хиллехь"".",
462,Ахь ларране а ма ларалахь Делан новкъахь белларш белла. Дийна бу уьш – шайн Кхиош-кхобучун гергахь /Цо шайна/ рицкъ а луш.,
463,Дала Шен комаьршаллах шайна деллачуьнца баккхийбеш бу уьш‚ шайх ца кхуьуш /г1азотехь ца леш/ тIаьхьа бисинчарна кхаъ боьхуш бу уьш царна кхерам ца хилийта /эхартахь/ а‚ уьш сингаттаме ца хилийта а /дуьненахь бухадуьсучух/.,
464,Кхаъ боьхуш бу уьш Делера ниIматца а‚ комаьршаллица а‚ Дала цаяйъаре муъмин нехан ял /дог дохуш бу уьш/.,
465,"Уьш бу Далла а‚ элчанна а жоп делларш<sup>1</sup>‚ шайна чов<sup>2</sup>хиллачул тIаьхьа. Царах диканиг диначарна а, /Делах/ кхийринчарна а сийлахь-йоккха ял ю.",<p>ТIаме баханарш.</p> | <p>Ухьудехь эшначул тIаьхьа.</p>
466,"Ишттанаш бу уьш, шайга наха<sup>1</sup>аьлла: ""Нах бу шуна го биллина‚ царах кхера"". Цо уьш алсамбехира ийманца. Цара элира: ""Тхан кхачо ю – Дела‚ дика векал а ву И"".","<p>И аьлларг ву – НаIим бен МасIуд Аль-АшжаIи – цо аьлла хилла муъманахе: ""Абу-Суфьян шен эскарца кечвелла шуьца тIом бан"".</p>"
467,Делера ниIматца а‚ дозаллица а юхабирзира уьш‚ зено ца лецира уьш‚ Дела реза хиларна тIаьхьахIиттира уьш. И Дела Шегахь сийлахь-доккха дозалла долуш ву.,
468,И шайтIа дара шен доттагIашка /керстанашка/ шуна кхерам туьссуьйтуш‚ ма кхера царах‚ Сох кхера‚ шаьш тешаш хиллехь.,
469,Хьо сингаттаме ма войла цатешарехь сихбевллачара. Цара данне а цхьана а хIуманца зен дийр дац Далла. Дела лууш ву царна /ялсаманин/ дāкъа ца дан эхартахь. Царна деза доккха Iазап хир ду.,
470,"Ийман а доьхкина, цатешар эцначара данне а Далла /цхьана а/ хIуманца зен ца до. Царна лазош долу Iазап хир ду.",
471,"Цатешачарна ма моьттийла Оха шаьш латтор<sup>1</sup>шайна диканна ду, Оха уьш латтош бу къиношца алсамбовлийтар- хьама. Царна сийсаза долу Iазап хир ду.",<p>Бала ца болуьйтуш‚ ниIмат делла‚ баланаш ца хьоьгуьйтуш.</p>
472,"Ца хилира и Дела муъмин нах буьтуш шу долчу хьолехь /тешамениг а, мунепикъ а иэвелла/‚ боьханиг цIенчух къаста ца веш<sup>1</sup>. Ца хиллера и Дела шу кхиадеш къайленна тIе‚ мухха делахь а, Дала хоржу элчанех Шена луъург. Тешалаш Делах а‚ Цуьнан элчанех а. Шу тешахь а‚ шу /Делах/ кхерахь а – шуна сийлахь-йоккха ял ю.","<p>Шу зуьйш вара Дела, шух дика верг а. вон верг а къасторхьама.</p>"
473,"Дала Шен комаьршаллех /шайна/ деллачунна тIехь писалла<sup>1</sup>лелочарна ма моьттийла и шайна дика ду. И мелхо а царна вон ду, къематдийнахь и цара кхоийнарг<sup>2</sup>церан логах хьарчор ду. Делан ду стигланийн а‚ лаьттан а ирс. И Дела аш дийриг дика хууш ву.",<p>Шен даьхнина‚ я кхечу мулкана тIера закат я сагIа ца луш.</p> | <p>Закатана я сагIина ца луш.</p>
474,"Далла хезира олучара аьлла долу дош: ""Дела пекъар ву‚ тхо хьоле ду"". Оха дIаяздийр ду цара аьлларг а‚ цара, хьакъ доцуш, пайхамарш байар а. Оха эр ду: ""Iовша жоьжахатин Iазап""<sup>1</sup>.","<p>И аьллера жуьгташа Дала ""Милла велахь Шена хаза декхар делларг…"" аят доссича. Ибн-1аббаса дийцарехь, и аьлла хилла жуьгтийн 1еламстага Финхьас бин 1азураъа Абу-Бакре, цо шайна Дала т1едихкина декхарш кхочуш х1унда ца до аш, аьлла бехк баьккхича (Тафсир ас-Сабуни, жилд 1, аг1о 226).</p>"
475,Шун куьйгаша кечдинарг бахьанехь ду иза /Iазап/. И Дела зулам<sup>1</sup>деш ма вац лешна.,"<p>Зулам деш верг – кхузахь и деъна ظلام заллям аьлла мубалаг1а вазнехь (فغال ), цуьнан маь1на хила герга ду: цхьа к1еззиг а зулам деш верг вац Дела.</p>"
476,"Ишттанаш а бу уьш, шаьш аьлла: ""Дала барт бина тхоьца‚ тхо элчанах тешар дац аьлла, цо саг1а даийтталц, ша дууш цIаро"". Ахь āла: ""Шуьга баьхкира<sup>1</sup>сол хьалха билгалонашца элчанаш‚ аш аьлла долчуьнца а – уьш хIунда байира аш‚ шаьш бакълуьйш делахь?""",<p>Масала‚ Закария я Яхья.</p>
477,Хьуо цара харцвича /и тидаме ма эца/‚ хьол хьалха а элчанаш харцбина. Билгалонашца баьхкина бара уьш: зубуршца<sup>1</sup>а‚ нуьре долчу жайнаца<sup>2</sup>а.,"<p>Зубурш – хьикматах а, хьехамех а дуьззина долу Дала стиглара охьадоссина долу жайнаш.</p> | <p>Делера билггал долу жайна, Тавратах а, Инжилах а тера.</p>"
478,"Массо а сино Iовшур ма ду далар (1ожалла). Шуна /кхоччуш/ лур ю шун ял къематдийнахь. Т1аккха жоьжахатина, гена а ваьккхина, ялсамане вахийтинарг – и ву толам баьккхинарг. Дуьненан дахар ма дац Iехаваран хIума бен.",
479,"Шу данне зуьйр ма ду шун бахамехь а‚ шаьшкахь а<sup>1</sup>, шуна хаззане а хезар ма ду шул хьалха шайга жайна деллачаьргара<sup>2</sup>а‚ мушрикунашкара<sup>3</sup>халахетарш. Аш собар дахь‚ шу /Делах/ кхерахь – баккъалла а, и ду-кх чIогIачу гIуллакхех.","<p>Шу данне зуьйр ма ду шун бахамехь а‚ шаьшкахь а - шун бахамна зенаш хуьлуьйтур ду, шуна шайна т1е цамгарш, кхин баланаш кхуьссур бу, шун гергарнаш а, шу шаьш а долуьйтур ду … цуьнца шу зерхьама.</p> | <p>Шайга жайна делларш – Тавратан‚ Инжилан‚ Забуран охIланаш.</p> | <p>Мушрикунаш – цIарна‚ тIулгана я кхечу хIуманна Iибадат ден нах, дуккха а деланаш бу бохурш.</p>"
480,Дала барт бира жайна деллачаьрца: аш билгалдоккхур ду нахана<sup>1</sup>‚ аш хьулдийр дац и аьлла. И<sup>2</sup>дIатесира цара шайна тIехьа‚ цунах кIеззиг мах ийцира цара. Ма вон хIума ю-кх цара оьцург!,<p>Шен хьукам.</p> | <p>Барт‚ Делаца бина хилла болу.</p>
481,Хьуна ма мотталахь и шаьш деъначуьнца  (динчуьнца - Делан некъах нах д1атилош) баккхийбеш берш‚ шаьш дина доцучуьнца наха шаьш хесто лууш берш‚ хьуна ма мотталахь уьш Iазапах кIелхьарабевр бу‚ - царна лазош долу Iазап ду.,
482,Делан ду стигланийн а‚ лаьттан а долалла<sup>1</sup>‚ и Дела массо а хIуманна тIехь ницкъ кхочуш ма ву.,<p>Долалла – паччахьалла.</p>
483,"Баккъалла а, стигланаш а‚ латта а кхолларехь‚ буьйса-де хийцадаларехь билгалонаш ма ю хьекъал долчарна.",
484,"Ишттанаш бу уьш шаьш Дела хьехавеш дIахIиттина а‚ охьхевшина а‚ шайн агIонашна тIехь а‚ ойла еш бу уьш стигланаш а‚ латта а кхолларан: ""Тхан Кхиош-кхобург‚ Ахь кхоьллина ма дац хIара эрна‚ Хьо хаставо оха‚ ларделахь тхо /жоьжахатин/ цIеран Iазапах.",
485,"Тхан Кхиош-кхобург‚ баккъалла а, Ахь цIерга воьллинарг, Ахь сийсазвинарг ву-кх иза. Зуламхошна ма бац гIоьнчий.",
486,"Тхан Кхиош-кхобург‚ тхуна хезира цхьа кхойкхуш верг<sup>1</sup>, ша /нах/ иймане кхойкхуш: ийман дилла шайн Кхиош-кхобучуьнга, бохуш‚ тIаккха Оха ийман диллира. Тхан Кхиош-кхобург‚ Ахь гечделахь тхуна тхан къиношна‚ цIанделахь тхо тхан вочу Iамалех‚ тхо далийталахь дикачаьрца.",<p>Кхойкхуш верг – кхузахь: Делан элча нах имане кхойкхуш.</p>
487,"Тхан Кхиош-кхобург‚ Ахь тхуна даийталахь Айхьа хьайн элчанашка доуьйтур ду аьлларг‚ сийсаза ма делахь тхо къематдийнахь‚ баккъалла а, Ахь ца йохайо – кх ваIда.""",
488,"Жоп делира царна шаьш Кхиош-кхобучо: ""Ас эшор ма яц йинчун Iамал‚ и стаг велахь а, я зуда елахь а‚ – шу вовшех ду. ДIакхелхинарш<sup>1</sup>‚ шайн цIеношкара арабаьхнарш‚ Сан новкъахь шайна халонаш хилларш‚ шаьш тIом бинарш‚ шаьш тIам тIехь белларш – цIанбийр бу Ас уьш шайн вочу Iамалех‚ бухахула хиш лелаш долчу бошмашка бохуьйтур бу Ас уьш, – мēла бу и Делера. И Дела Шегахь хаза мēла болуш ву"".","<p>Маккахь цатешачара шайна гIитто йича, пайхамарца Мединате д1акхелхинарш‚.</p>"
489,Хьо Iеха ма войла и цатешнарш махкахь дIай-схьай леларо.,
490,КIеззиг хIума ду иза. ТIаккха уьш чуг1он болу меттиг жоьжахати ю. Ма вон товжийла<sup>1</sup>ю иза.,<p>Вижа мотт.</p>
491,"Мухха делахь а‚ шайн Кхиош-кхобучух кхоьруш болчарна бошмаш ю‚ шайн бухахула хиш оьхуш‚ гуттар а хир бу уьш цу чохь, – Делан гергара хьешашна /хаза/ кечдар ду иза. Далла гергахь дерг дика ду дика Iамал йиначарна.",
492,"Баккъалла а, жайнан охIлех ву Делах тешаш верг‚ шуьга доссийначух а‚ шайга доссийначух а тешаш верг‚ Далла муьтIахь а волуш. Делан аяташ ца духку цара кIеззигчу мехах. Царна шайн ял ма ю шайн Кхиош-кхобучун гергахь. И Дела сиха ма ву хьесап дарехь.",
493,"ХIай ийман диллинарш! Шу собаре хилалаш<sup>1</sup>, шу собарехь яхье довлалаш<sup>2</sup>, чIагIлолаш вовшашца<sup>3</sup>‚ Делах кхералаш - декъалхила тарло шу.","<p>Далла дечу 1ибадатехь,халонашна тIехь‚ вон дерг ца деш.</p> | <p>Цатешачарел‚ цаьрца деш долчу г1азотехь а, т1еман халонашкахь а, собарца ледара ма хилалаш.</p> | <p>Шайн махкан дозанаш мостаг1чух лардан кийча хиларехь.</p>"
494,"ХIай нах! Шу кхера шаьш цхьана синах (Āдамах) кхоьллина волчу шу Кхиош-кхобучух. Цо кхоьллина цунах цуьнан зуда (Хьава)‚ цаьршиннах Цо баржийра дуккха божарий а‚ зударий а. Шу кхера Делах‚ аш Шеца вовшашка дехарш деш волчу. Гергарлонашкахь<sup>1</sup>а /кхера Делах/. Баккъалла а, и Дела хилла<sup>2</sup>шуна тIехь тергамхо.","<p>Шу кхера уьш хедорах. Цаьрца а дуйнаш бууш хилла‚ масала‚ вайн гергарлона дуьхьа де-хьа суна цхьа гIуллакх, бохуш. Вовшийн гергарлонаш ма хедае, мелхо а, уьш ч1аг1йе, боху кху аято.</p> | <p>Хиллашуна т1ехь тергамхо – кхузахь а, цхьа кхечахь а Дала Шен цхьадолу сибаташ д1аяхначу хенахь дало уьш хьалха дуьйна гуттар долу сибаташ дуйла хаийта. Цуьнан маь1на ду: хилла, ву, хир волуш а ву.</p>"
495,"ДIало боберашна церан даьхни /уьш баккхий хилча/. Ма хийца боьханиг цIенчуьнца<sup>1</sup>, ма даа церан даьхни‚ шайчух тохий. И хилла доккха къа (иза даккхийчу къинойх ду).",<p>Хьарам хIума хьанал долчуьнца: вониг боберашна а дуьтуш‚ шайна диканиг оьцуш.</p>
496,"Шу кхоьруш делахь боберашкахь нийсо цаярх<sup>1</sup>‚ аш балабе шайна дика хетта болу зударий: шишша, кхокхха‚ йиъ-йиъ<sup>2</sup>. Шаьш нийсо цаярх кхерахь – цхьаъ‚ я шайн аьтту куьйгаша доладийнарг<sup>3</sup>(ялае). И герга ду аш харцо цаярна (я шу пекъар цахиларна (дукха доьзалш хилла).","<p> Шаьш боберахь кхаьбба зудабераш, даккхий хилча, балош хилла уьш кхаьбначу божарша (и ца мегаш а дац), амма уьш санначу зударшана дог1у урдо ца луш хилла. Иштта цу нийсадоцчух лардалархьама кхин зударий балабе шайна, боху Дала, уьш ца балабеш.</p> | <p>Цхьаннал сов зуда ялорах лаьцна масъала (проблема). Дала магош ду бусалба стагана цхьаннал сов (еанга кхаччалц) зударий цхьана кхаба, нагахь санна цо кхочушдеш делахь шар1о тергал деш долу шарт1аш. Коьрта шарт1 ду царна юккъехь нийсо яр, аьлча а: массарна цхьанийсса юкъанаккъара кепара юург а, т1едухург а, чохь 1ен меттиг латтор а, х1оранца шен рог1ехь буьйса яккхар а. И кхочушдалур дацахь, хьарам ду цхьаннал сов зуда ялор. Зудчун сий 1алашдар а, иза динехь а, хазчу г1иллакхашкахь кхиар а – майрачун декхарех ду. Иштта хьелашкахь цхьаннал сов зуда ялон магор – Делан хьикмат ду. Хууш ма хиллара, массанхьа а санна, зударийн барам божарел алсам бу, ткъа зенаш хилар божаршна юккъехь дукха хуьлу. Т1аккха цхьаннал сов зуда ялон ца магийча, дуккха зударийн аьтто ца хуьлу хьаналчу кепара шайн дог1мийн а, бахаман а хьашташ кхочушдан. Кхузахь, цхьаболчарна ма моьтту, зударийн бакъонаш талхор дац, мелхо а, уьш 1алашъяр ду.</p> | <p>Аьтту куьйгаша доладийнарг – шайн долахь хилла болу зударий – леш.</p>"
497,ДIало /шаьш балош болчу/ зударшна церан урдо совгIатана<sup>1</sup>. Цара шуна цунах хIума ц1енчу даггара юхалахь‚ гIоза доийла и аш.,<p>Ша зуда ялош луш долу урдо хила деза цIенчу даггара (нахана гайтархьама а доцуш‚ шаьш гIиттоне а ца духкуш).</p>
498,ДIа ма ло тIалам<sup>1</sup>бан цахуучаьрга шайн даьхни‚ Дала шун дахаран бух бина долу. Цунах даа а‚ тIе духа а ло царна (боберашна)‚ цаьрга хаза дош а āла.,<p>ТIалам бан цахуурш – шаьш кхоччуш хьекъале доцу бобераш. </p>
499,"Зиэ (1алашде) бобераш зуда ялориг хиллалц. Уьш кхиъна буйла шайна хааделча‚ дIало цаьрга церан даьхни. Аш ма даа и кхоам ца беш а‚ тIалам боцуш а, уьш баккхий хилале. Хьал долуш верг озалойла /оцу боберийн даьхни даарх/‚ мисканиг – цо жимма доийла. Шаьш цаьрга церан даьхни дIалуш‚ цу тIехь тешалла хIоттаде.Дала кхачо йина хьесапца.",
500,Божаршна дāкъа ду дас-нанас а‚ гергарчара а /шаьш дIакхелхина/ бухадитинчух‚ зударшна а ду дāкъа дас-нанас а‚ гергарчара а бухадитинчух‚ кIеззиг делахь а и‚ дуккха делахь а – дāкъа ду фарз хилла<sup>1</sup>.,"<p>Фарз хилла – ирс шен - шен метте д1адалар шуна т1ехь декхар ду, Дала къематдийнахь барт хоттур болуш.</p>"
501,"Ирс<sup>1</sup>доькъучохь хилахь пекъарш а, /шайна цунах ирс ца кхочу/ гергарнаш а‚ бобераш а‚ мисканаш а хилахь – рицкъ ло царна цунах‚ хаза дош āла цаьрга.","<p>Ирс- стаг велча,бухадуьсу даьхни.</p>"
502,"Кхоьрийла<sup>1</sup>уьш шайл тIаьхьа шайн заь1апе доьзал бисча, уьш г1елонехь хиларна кхоьруш. Уьш кхоьрийла Делах /шен доьзална я боберашна эшам хиларх/‚ цара олийла нийса дош /вала герга ваханчуьнга весет нийса де, олий/.","<p>Ирс декъаран весет дечохь болу нах. Весет деш верг, цамгаро талхийна, массо а хIума ца хууш хила тарло‚ цунна гIо дан деза ирс нийса декъарехь.</p>"
503,"Баккъалла а, зуламца боберийн даьхни дууш берш – уьш ма бу шайн гайш чохь цIе юуш‚ уьш гIур ма бу /жоьжахатин/ ц1ерга<sup>1</sup>.","<p>Къуръанчохь яздина سعير Са1ираьлла ду. Ц1еран алу бохучун маь1нехь ду иза, ""жоьжахати"" бохург а ду и.</p>"
504,"Дала весет до шуьга шайн доьзалшкахь (царна ирс декъарехь): цхьана божаберана ло шинна зудаберана кхочу дāкъа. Нагахь санна зударий<sup>1</sup>белахь /шиъ а/ шиннал сов а, царна бухадитина долчух кхо дāкъа дича, ши дāкъа ду. Нагахь санна цхьаъ елахь – цунна /бухадисинчух/ ах ду. Дена-нанна – хIоранна царах – ялхалгIа дāкъа ду бухадитинчух‚ нагахь санна цуьнан доьзалхо велахь. Цуьнан доьзалхо вацахь – цуьнан ирс кхочу цуьнан дена-нанна‚ нанна – кхо дāкъа дича, цхьа дāкъа (дисинарг дāс схьаоьцу). Нагахь санна цуьнан вежарий белахь‚ нанна ялх дāкъа дича, цхьа дāкъа ду‚ /хьакъболчарна ирс доькъур ду/ цо дина весет<sup>2</sup>кхочушдинчул тIаьхьа‚ декхарал тIаьхьа. Шун дай‚ шун кIентий – шуна ца хаьа царах мила ву шуна герга пайдехь. Делера фарз ду иза. Баккъалла а, и Дела хилла Ша хууш а‚ хьукам /нийса/ деш а","<p>Зударий – кхузахь: веллачун мехкарий.</p> | <p>ХIоранна бакъо ю шен бухдуьсучух кхо дакъа дича, цхьа дакъа я цул к1еззигниг шена луучунна ло, аьлла весет дан: юкъара гIуллакхна, маьждигна, хьуьжарна, бусалба дин Iамочарна… Цул алсамниг весет дан ца мега, я дийча а, и оцу кепара кхочушдийр а дац, х1унда аьлча дисина ши дакъа ирс оьцучарна Дала билгалдаьхна дакъош ду. Къуръанчохь весет кхочушдар хьалха яздина делахь а, стаг веллачул тIаьхьа хьалха цунна тIехь хилла декхарш дIалур ду, тIаккха цуьнан весет кхочушдийр ду бухадуьсучух кхо дакъа дича цхьан декъан я цул кIеззигчу барамехь. Весет хьалха аьлла Дала цунна тIе тидам бахийтархьама.</p>"
505,"Шуна а кхочу ах шун зударша бухадитинчух‚ нагахь санна церан доьзалхо вацахь (кхечунна вина‚ я шуна вина). Церан доьзалхо (кхечунна вина волу‚ я шуна вина волу) велахь – шуна цара бухадитинчух доьалг1а дāкъа кхочу церан весет кхочушдинчул тIаьхьа‚ декхарел тIаьхьа. Царна (шу делла бухабисина болу шун зударшна) – аш бухадитинчух доьалг1а дāкъа кхочу‚ нагахь санна шун доьзалхо (кхечу зудчо вина‚ я цо вина) вацахь. Шун доьзалхо велахь – царна аш бухадитинчух, борхIалг1а дāкъа кхочу дина, шун весет кхочушдинчул тIаьхьа‚ декхарел тIаьхьа. Нагахь санна шегара ирс кхочуш волу стаг‚ я зуда шен да я доьзалхо воцуш велахь – цуьнан ваша‚ я йиша<sup>1</sup>елахь – цу шиннах хIоранна а, йолхалг1а дāкъа лур ду. Нагахь уьш царал алсам белахь – уьш декъашхой хир бу кхоалг1ачу декъан‚ цуьнан весет кхочушдинчул тIаьхьа‚ декхарал тIаьхьа‚ ша зен ца деш (цхьанна совдоккхуш‚ вукхунна эшош). Делера весет ду иза. И Дела ма ву хууш а‚ собаре а (дуьненахь сиха таIзар ца деш къинош динчарна).","<p>Кхузахь Дала буьйцурш нанас кхечунна бина вежарий а, йижарий а бу, аьлча а нана цхьаъ йолуш, дай башх – башха болуш.</p>"
506,Уьш ду Делан дозанаш. Далла а‚ Цуьнан элчанна а муьтIахь верг – и вохуьйтур ву Цо ялсамане‚ шена бухахула хиш оьхуш йолчу‚ цу чохь уьш гуттар а хир бу. И сийлахь-боккха толам бу-кх.,
507,"Далла а, Цуьнан элчанна а Iеса верг а‚ Цуьнан дозанех ваьлларг а – и вхийтур ву Цо /жоьжахатин/ цIерга‚ гуттар а цу чохь хир волуш. Цунна – сийсаза долу Iазап ду.",
508,Шун зударех боьханиг<sup>1</sup>динарг – шух веаммо тешалла дойла цунна тIехь. Цара тешалла дахь – цIахь сацабе уьш баллалц<sup>2</sup>‚ я Дала цхьа некъ хIоттолц.,"<p>Боьханиг – зина (нахаца лелар).</p> | <p>Иза хьукам д1адаьккхина т1аьхьа дог1учу ""аль-Нур"" сурато т1улгаш бетташ бе (марехь йолу зуда я зуда ялийна стаг) я б1азза шед (я г1аж) тоха (маре яханза йо1ана я зуда ялонза волчу к1антана) омра дарца.</p>"
509,"Шух шиммо дахь и (боьханиг – зина) – та1зар де царна (човхорца а, бехк баккхарца а, иэхь хетийтарца а,мача тохарца а). Цара шиммо а тōба дахь, дика Iамал яхь‚ юьстахдовла<sup>1</sup>царах. Баккъалла а, Дела ма хилла ша тōба къобалдеш верг а‚ къинхетаме верг а","<p>Мукъа бита уьш. Оцу аятан хьукам дIадаьккхина тIулгаш тоха аьллачу аятаца. Оцунах лаьцнарг т1аьхьа дог1ур ду, Дала мукъалахь.</p>"
510,"Баккъалла а, тōба къобалдар ду Далла т1ехь, шаьш ца хууш вōнаш а деш, т1аккха сихонца тōба деш болчарна. Баккъалла а, церан тōба къобалдийр ду Дала. И Дела хилла хууш верг а‚ хьикмате верг а.",
511,"Тōба къобалдийр дац шаьш вониг дечарна, шаьш бала герга бахча олуш болчу: ""ХIинца ас тōба ди""‚ шаьш ца тешаш а болуш, беллачарна а. Царна Оха кечдина лазош долу Iазап.",
512,ХIай ийман диллинарш! Хьанал дац шуна аш зударий ницкъаца ирсе битар<sup>1</sup>‚ хало ма е царна шаьш царна деллачух (урдох) цхьадерг юхаэцархьама‚ нагахь санна билггала боьханиг цара тIедаийтина дацахь. Хаза дāха цаьрца. Шуна уьш безаш ца хилахь а /собаре хила цаьрца/. Шуна цхьа хIума ца еза тарло‚ Дала цу чохь дуккха диканаш хилийта тарло.,"<p>ЖехIал заманчохь гергарниг дIакхелхича, ирс кхочучо цуьнан бахам схьаоьцуш хилла‚ шен коч тухуш хилла дIакхелхинчун зудчунна тIе – и шен мулк ю бохург хилла и. Хаза елахь, шена я шена везачунна ялош хилла иза цо‚ мах а оьций. Я чохь кхобуш хилла и цо шена цуьнгара мах баккхархьама‚ я яллалц‚ я ирсана и дIалуш хилла цо‚ зудчунна и ца везахь а. И дерриг зулам зударий тIера дIадоккху кху аяташа.</p>"
513,Шу лууш делахь зудчун метта зуда хийца‚ аш царах цхьанна дуккха даьхни делла делахь‚ цунах хIумма а юха ма эцалаш<sup>1</sup>. – Аш схьаоьцур ду иза ткъа доккха зулам а‚ билгала къа а деш?,"<p>Зудчуьнца къесташ, и ялош делла хилла долу урдо а, кхин совг1аташ а юхаэца хьарам ду, цо цуьнца цхьа буьйса а бен ца яьккхинехь а. Цхьа а буьйса яьккхина яцахь, ах урдо схьаэца мега цунна. Къуръанчохь аьлла ду قنطار Къинт1ар– дуккха даьхни бохург ду иза. Кхузахь Дала боху, аш зуда ялош мел дукха х1ума урдона делла делахь а, и йитина д1айохуьйтуш цунах цхьа к1еззиг х1ума а юха ма эцалащ, аш цуьнца цхьа буьйса а бен ца яьккхинехь а.</p>"
514,Аш и схьа муха оьцу‚ шу (майра а‚ зуда а хилла) вовшашна юкъадахана ма хиллий? Шуьгара чIогIа ваIда<sup>1</sup>эцна ма ярий цара.,<p>Аш шарIаца барт ма бина – мар а‚ зуда а хила.</p>
515,Аш ма балабе шун дайша балийна хилла болу зударий‚ хьалха дIадаханарг доцург<sup>1</sup>. И хилла боьханиг‚ чIогIа ирчаниг‚ вуно боьха Iадат а.,<p>Бусалба дин тIедале хилларг лоруш дац.</p>
516,"Шуна (бāло) хьарам бина шун наной а‚ шун йо1арий а‚ шун йижарий а‚ шун ден йижарий а‚ шун ненан йижарий а‚ шун вешин йо1арий а‚ шун йишин йо1арий а‚ шу дакхийна хилла болу шун наной<sup>1</sup>а‚ шун шурин<sup>2</sup>йижарий а‚ шун зударийн наной а‚ шун цIеношкахь Iеш болу шун цаьрца гергара юкъаметтиг а хилла болчу зударийн кхечарна бина болу мехкарий а. Шун цаьрца гергара юкъаметтиг ца хиллехь – къа дац шуна /церан мехкарий бало/. Шун чIурах схьабевлла болу шун кIентийн зударий а‚ ши йиша вовшахтоха (цхьана яло) а /хьарам ду шуна/‚ хьалха д1адахна хилларг доцург. Баккъалла а, и Дела хилла гечдеш верг а‚ къинхетаме верг а.",<p>Нана лоруш ю Дала бер дакхийна муьлхха а хийра зуда. Шар1о тергал деш дерг ду бер декхачу хенахь дуззалц пхоьазза я алсам дакхор.</p> | <p>Шуьца бакхийна хилла болу.</p>
517,"Зударех марехь берш (хьарам бина шуна бāло)‚ шун аьтту куьйгаша доладийна боцурш<sup>1</sup>‚ и тIедиллина Дала шуна. Хьанал бина шуна цул дēхьахь берш‚ шайн бахамца аш лехча‚ шайн догIу урдо дIалуш‚ шарIаца бāлош долуш‚ зина лелорца доцуш. Шаьш цаьргара марзо ийцича<sup>2</sup>– царна богIу мах дIало фарз хилла болу. Фарз кхочушдина (царна догIу урдо дIаделла)‚ шу вовшашца реза долуш динчунна тIехь (цара шуна цхьадолу урдо юхалуш) къа дац шуна. Баккъалла а, и Дела ма хилла хууш а‚ хьукам /нийса/ деш а.",<p>Йийсаре баьхкина болу зударий‚ шун мулк бу уьш‚ юкъаметтиг хила мегар ду цаьрца.</p> | <p>Зударшца гергара юкъаметтиг хилча.</p>
518,Шух муьлхачунна ца магахь шен таронца цIена<sup>1</sup>болу муъмин зударий бāло – шайн аьтту куьйгаша доладийначу шайн муъмин мехкарех (лех) балабе. Далла дика хаьа шун ийман‚ шу вовшах /схьадевлла/ ду. Балабе уьш церан охIлан пурбанца‚ дIало церан мах диканца‚ цIена хилла<sup>2</sup>болу‚ лелар боьха доцуш болу‚ доттагI лаьцна<sup>3</sup>боцуш болу – (зударий). ТIаккха марехь болуш цара боьханиг далийтахь‚ царна оьздачу зударшна догIучух ах Iазап ду. И дерриге ду шух къинах (зинах) кхоьруш волчунна. Аш собар дахь (и зуда ца ялош) – и шуна дика ду. И Дела гечдеш верг а ву‚ къинхетаме верг а ву.,<p>Марехь хилла шарIехь къаьстина болу‚ я мар велла болу зударий.</p> | <p>Ялор шарIаца чIагIдина.</p> | <p>Цхьанца а къайлаха Iеш боцу.</p>
519,Далла лаьа шуна билгалдаккха‚ шул хьалха хиллачийн новкъа шу нисдан‚ шун тōба къобалдан. И Дела хууш а ву‚ хьукам /нийса/ деш а ву.,
520,Цу Далла лаьа шун тōба къобалдан. /Шайн/ дезаршна тIаьхьахIуьттуш болчарна лаьа шу /цIенчух/ дуккха генадовла.,
521,Шуна тIера /халонаш/ яйъян лаьа Далла. Адам кхоьллина заьIап.,
522,"ХIай ийман диллинарш! Вовшийн даьхни ма даалаш харцонца<sup>1</sup>‚ шун вовшийн резаллица йохка-эцар яцахь. Шаьш ма дайа<sup>2</sup>. Баккъалла а, и Дела хилла шуьца къинхетаме.","<p>Харцонца –Шари1ато хьарам динчу муьлххачу кепара: лач1къина, тешнабехк бина, ямартло йина, г1асб дина (нехан латта схьалаьцна), риба хилла, марзалуш долчу ловзаршца даьккхина… </p> | <p>Вовший ц1ий ма 1енаде, шаьш ма дайа.Кхин цу аятан маь1на хила тарло: нехан х1ума даарца даккхий къинош деш шаьш х1аллак ма де.</p>"
523,МостагIаллица‚ зуламца и динарг‚ т1аьхьа Оха чуверзор ву цIерга. И хилла Далла атта (и Далла атта ду).,
524,Шайна нехIа<sup>1</sup>дина долу даккхий къинош аш юьстахтаттахь‚ кегийчарна (кегийчу къиношна) Оха гечдийр ду шуна‚ чудохуьйтур ду шу сийлахьчу чугIойлина (ялсамане).,"<p>Нех1а дина - ца магийна, хьарам дина.</p>"
525,Шуна ма дезийла Дала шух цхьаболчарна вукхарал базбина делларг. Божаршна дāкъа ду шаьш карадийначух‚ зударшна а дāкъа ду цара шаьш карадийначух. Аш Деле деха Цуьнан комаьршаллах. И Дела хилла (ву) массо а хIума Ша хууш.,
526,"ХIоранна Оха хилийтина дас-нанас а‚ гергарчара а бухадитинчух ирсоьцург<sup>1</sup>. Шун дуйнаша чIагIбиначарна (хьалха аш шайна ирс лур ду, аьлла, ваIда йина хилла болу доттагIий), – дIало царна церан дāкъа<sup>2</sup>. Баккъалла а, и Дела хилла массо а хIуманна т1ехь теш.","<p>Ирсоьцург: иштта гочдина кхузахь 1аьрбийн дош موالي Мавали (цхьаллин терахь – مولي Мавла). Цуьнца дог1уш нохчийн дош «верас» дара, ша 1аьрбийн وارث («варис» - «ирсоьцург») бохучух схьадаьлла долу. Делахь а, нохчийн йозанан маттахь «верас» бохург цхьа кхечу маь1нига д1адирзийна. «Доладийриг, г1уллакхе хьожург, опекун» маь1нашкахь лелаш ду иза. ЖехIал заманчохь стаго олуш хилла кхечуьнга: ""Со хьан ирсоьцург ву‚ хьо сан ирсоьцург ву. Хьо лахь, хьан ирс ас оьцур ду‚ со лахь – сан ирс ахь оьцур ду"". Иштта цхьана доьзалан нах хуьлуш хилла царах. И хьукам лелаш хилла юьхьанца Маккара бусалбанаш Мадинате д1акхелхича пайхамара (Д.с.х.ц.) церан юккъехь вежаралла кхайкхинчул т1аьхьа, вовшвшкара ирс оьцуш хилла цара. И дIадоккху оцу аяташа: хIоранна ирсоьцург ву шен гергаллица чIагIвелла верг.</p> | <p>Иза хьукам лелаш хилла юьхьанца. Т1аьхьа цуьнан хьукам д1адаьккхина.</p>"
527,"Божарий тIехIиттина<sup>1</sup>бу зударшна, Дала цхьаберш вукхарал базбарца а‚ цара шайн бахамах харж ярца а. Дика зударий бу – / Далла а, шайн марошна а/ муьтIахь берш‚ шаьш лардеш<sup>2</sup>берш /марошна/ гучахь доцург Дала ларде аларна<sup>3</sup>. Шу – церан Iесаллех кхоьруш дерш – хьехам бе царна‚ /цунах пайда ца хилахь/ бита уьш меттахь<sup>4</sup>‚ /цунах а пайда ца хилахь/ тоха царна (хьехам хилийтарна‚ лазорна доцуш). ТIаккха уьш шуна муьтIахь хилахь – некъ ма бохабе царна. Баккъалла а, и Дела хилла лекха верг а‚ воккха верг а","<p>Церан гIуллакхаш кхочушдеш, кхачо латтош, сий 1алашдеш, диканиг дар омра деш, вочух духатухуш.</p> | <p>Мар цIахь воцуш‚ шен дегI Iалашдеш‚ цуьнан бахам ларбеш берш</p> | <p>Дала ларде аьлларг – маран а, зудчун а юккъехь дерг нахала цадаккхар.Хьадисехь ду: «Къематдийнахь шен меттигца нахах уггар боьханаш бу мар я зуда, вовшийн юккъехь хилла гергара юкъаметтиг нахалахь яржош болу».</p> | <p>Дист ца хуьлуш‚ маран а‚ зудчун а юкъаметтиг ца лелош.</p>"
528,"Шу кхерахь (маран а (майрачун)‚ зудчун а) юккъехь барт бохарх‚ кхайкха хьекъале берш цуьнан (маран) нахана юккъера а‚ зудчун нахана юккъера а. Маслахьат<sup>1</sup>лууш и шиъ делахь‚ Дала аьтто бийр бу царна юккъехь. Баккъалла а, и Дела хилла (массо а хIума) хууш верг а‚ /къайлаха дерг/ дика хууш верг а.","<p>Маслахьат – барт бар, юкъаметтиг тояр. Кхин оцунах лаьцнарг т1аьхьа дог1ур ду, Дала мукъалахь.</p>"
529,"Далла Iибадат де‚ накъост ма лаца Цунна цхьана а хIуманца‚ дена-нанна а дика хила‚ гергарчарна а‚ боберашна а‚ мискачарна а‚ гергара волчу лулахочунна а, гергара воцчу (хийрачу) лулахочунна а‚ аг1ор накъостана<sup>1</sup>а‚ некъан накъостана<sup>2</sup>а‚ шайн аьтту куьйгаша доладийначарна<sup>3</sup>а /дика хила/. Баккъалла а, Далла ца веза деккъа шеца тамаш беш верг а‚ кура верг а.","<p>Аг1ор накъост – 1арбашха: الصاحب بالجنب Муьлхха а хьоьца цхьана 1еш волу, я цхьана болх беш волу, я цхьана доьшуш волу, я цхьана новкъахь волу накъост – шен аг1о хьоьх тоьхна 1еш волу. Цхьаболчу тафсиран 1еламнахана хетарехь, цу чу йог1у хьоьца цхьана 1еш йолу хьан зуда а, оцунах лаьцнарг кхечахь къаьсттина дог1уш делахь а.</p> | <p>Некъан накъост – иштта гочдеш ду 1аьрбийн ابن السبيل (Некъан к1ант) бохург. Шен махках а, доьзалх а хаьдда новкъахь волу стаг ву иза.</p> | <p>Аьтту куьйго доладийнарш – хьалха заманахь нехан долахь хилла болу леш.</p>"
530,"Пис берш а, нахана пис<sup>1</sup>хила, аьлла, омра деш берш а‚ Дала шайга даийтина долчу комаьршаллах<sup>2</sup>хьулдеш берш а /ца беза Дала/ – Оха кечдина цатешачарна сийсаза долу Iазап.",<p>СагIа ца луш‚ Делан новкъахь харж ца еш‚ нахана иштта омра деш берш.</p> | <p>Делан и аяташ нахе ца дуьйцуш берш.</p>
531,"Шайн даьхни нахана гайтархьама сагIина доккхуш берш а, шаьш Делах а‚ тIаьххьарчу дийнах а тешаш боцуш /ца беза Далла/, шена шайтIа доттагI хилларг – вон доттагI хилла цунах.",
532,ХIун дара царна Делах а‚ тIаьххьарчу дийнах а тешча‚ Дала шайна деллачу рицкъанах сагIа делча? И Дела уьш бевзаш ма хилла.,
533,"Баккъалла а, и Дела мискъала зарратал<sup>1</sup>, зулам деш ма вац. И (мискъала заррат) дика хилахь – и т1етт1а алсамдоккху Цо‚ Шегара йоккха ял ло.",<p>Цхьа к1еззиг х1ума.</p>
534,Муха хир ду Оха массо а умматах /цхьацца/ теш валийна‚ хьо хIокхарна тIехь теш валийча?,
535,Цу дийнахь цатешачарна а‚ элчанна Iесалла йиначарна а луур ду  латта шаьшца нисдалар. Хьулдийр дац цара Делах /цхьажимма а дуьненахь шаьшца/ хилларг.,
536,"ХIай ийман диллинарш! Шу ламазна герга ма гIолаш‚ шу дехна а долуш‚ шаьш дуьйцург шайна ца хаахь; шайца боьха хи делахь<sup>1</sup>а – ца луьйчуш, шаьш новкъахула /хи доцучухула/ лелаш дацахь, я /маьждига чохь ца совцуш/ чекхдовлуш дацахь. Шу хиллехь цомгуш‚ я новкъахь‚ я шух цхьаъ хьаштаг1анера (хинарара) веана велахь‚ я шу зударех хьакхаделла<sup>2</sup>делахь – тIаккха шуна хи ца карадахь – тема<sup>3</sup>де цIенчу лаьттаца /я гIамарца/. Шайн яххьех а‚ куьйгех хьакха и. Баккъалла а, и Дела хилла къинхетаме а‚ гечдеш а.","<p>Шеца боьха хи дерг −ша зудчуьнца гергара юкъаметтиг хилла волу‚ шен дегI цIан ца динарг (личанза верг)..</p> | <p>Хьакхаделла – Къуръана чохь яздина ду لامستم лямастум. И дош дастарехь 1еламнах бекъабелла. Цхьаболчара (царна юкъахь Шафи1ий) борша стаг хийрачу зудчух муьлххачу кепара хьакхавалар ду и аьлла. Цхьа кхечара (царна юкъахь Абу-Хьанифат) кхузахь Далла луург божарийн зударшца хуьлу гергара юкъаметтиг ю аьлла. Цу т1е а доьг1на, Шафи1ин (иштта Ахьмад бин Хьанбалин) мазх1абехь шена яло мегаш йолчу зудчух кхетча, ламаз карара долу цуьнан а, цу зудчун а. Абу-Хьанифитан мазх1абехь ца долу царна юккъехь гергара юкъаметтиг хиллехь бен, Маликан мазх1абехь церан ламаз карара долу, нагахь санна хьакхадалар шовкъаца хиллехь.</p> | <p>Тема – хи доцуш цIано яран я ламаз эцаран куц. ЦIен латта цкъа шен юьхьах тохар шина куьйгаца‚ тIаккха шен аьрру куьг аьтту куьйгана а, пхьарсана а тIехула хьакхар‚ тIаккха аьтту куьг аьрру куьйгана а, пхьарсана а тIехула хьакхар‚ нигат а дарца.</p>"
537,Хьуна ца го и шайна жайнах /цхьа/ дāкъа делларш? Шаьш тиладалар оьцу цара‚ шу а некъах тиладала лаьа царна.,
538,"Далла дика бевза шун мостагIий. Дала кхачо йина /шун/ вали<sup>1</sup>хиларца, Дала кхачо йина /шун/ гIоьнча хиларца.","<p>1аьрбийн дош ولي Вали (дукхаллин терахь – أولياء Авлияъ)дуккха маь1наш долуш ду. Цуьнан маь1нех ду: юххера доттаг1, гергара верг, доладийриг, /х1уманна/ т1ех1оьттина верг, шена долахь х1ума дерг, сийлахь верг.</p>"
539,"Жуьгтийн динехь хиллачарех бу шаьш дош<sup>1</sup>шен меттигера дIадоккхуш берш. Цара олу: ""Хезна тхуна /хьан дош/‚ Iеса ду тхо /хьан омрана/"", ""ЛадогIа ахь – хозуьйтур дац хьуна /вониг/"", ""РаIина""<sup>2</sup>маттаца к1еда олуш, /ислам/ динна 1иттарш еш. Цара аьллехьара: ""Хезна тхуна‚ муьтIахь хилла тхо‚ ладогIа‚ хьажа тхоьга (тхан гIайгIа бе)""- царна дика хир дара‚ чIогIа а /хир дара/. Мухха делахь а, Дала неIалт аьлла царна уьш цатешарна. Ма тешаш бац уьш цхьа кIеззиг<sup>3</sup>(берш) бен.","<p>Дош – 1арбашха كلم кхузахь: Дала доссийна жайна – и нийса ца толлуш.</p> | <p>Пайхамарна сардам кхуллуш, цуьнах ца бешаш, Iиттарш еш олуш хилла и дешнаш жуьгташа. راعنا ""РаIина"" – Iалаш де тхо бохург хуьлу Iарбашха, ткъа жуьгтийн маттахь цуьнан маьIна ду ""тхан Iовдал верг"".</p> | <p>Дукха ледара ийман ду церан я дукха к1еззиг бу царах ийман диллинарш, Саламан к1ант 1абдуллах1 саннарш.</p>"
540,ХIай шайга жайна делларш<sup>1</sup>! Шу теша Оха доссош хиллачух (Къуръанах)‚ ша бакъдеш долу шуьца дерг (Таврат а‚ Инжил а) Оха яххьаш нисйина тIехьа ерзаяле‚ я неIалт алале‚ шоьтан дийнан дайшна<sup>2</sup>ма-аллара. Делан гIуллакх кхочушхилла.,"<p>Жайна делларш – жуьгтий а, насараш а‚ шайга Делан жайнаш Таврат а‚ Инжил а делла хилла болу.</p> | <p>ТIерачу (шоьта) дийнан дай – цуьнан хьурмат цадарна цхьа жуьгтийн тоба хIаллакйина Дала. Жуьгтийн динехь дезде ду иза. Цу дийнахь дуьненан гIуллакхаш дан ца мегаш хилла царна. </p>"
541,"Баккъалла а, Дала геч ца до Шеца накъост лацарна<sup>1</sup>‚ Цо геч ма до и доцург Шена луъчунна. Милла а велахь а, Делаца накъост лоцуш – деза-доккха къа кхоьллина (дина) цо.",<p>Шеца накъост лацар – Шена декъашхо хилийтар.</p>
542,Хьуна ца го и шаьш цIанбеш берш<sup>1</sup>? Дала цIанвийр ма ву Шена луург. Цуьрриг а зулам дийр ма дац царна.,"<p>Кхузахь: къинош дац шайн, бохуш‚ шаьш хестош берш.</p>"
543,Хьажал хьо‚ муха кхуллу цара Далла тIехь харцдерг! Кхачо хили цунах билггала къа хиларца.,
544,"Хьуна ца го шайна жайнах дāкъа делларш – уьш тешаш бу джибтех<sup>1</sup>а‚ тIагIутах<sup>2</sup>а‚ цара олу цатешачаьрга: ""Шу ду нийсачу новкъахь /Мухьаммадан Деле/ ийман диллинчарал""<sup>3</sup>","<p>Джибт – Дала хьарам динарг хьанал деш волу стаг.</p> | <p>ТIагIут – нахана шайгара шарI гойту стаг (Делан шарIана дуьхьал долу)‚ и кхочушдар нахана тIедуьллуш волу.</p> | <p>Къурайшан куьйгалхоша хаьттина хилла жуьгташка: ""Шаьш ду нийсачу новкъахь я и бусалба нах бу?"" Цара аьлла: ""Шу ду"".</p>"
545,Уьш ма бу Дала шайна неIалт аьлларш. Дала неIалт аьллачунна хьуна цкъа а карор ма вац гIоьнча.,
546,Я шайна мулках дāкъа долуш бу уьш? Цара лур ма дац нахана чамхалг а.,
547,"Я нахана хьагI йо-те цара, Дала царна Шен комаьршаллах деллачунна тIехь? Оха делира ИбрахIиман доьзална жайна а‚ хьекъалалла а. Деза-доккха мулк (даьхни) деллера Оха царна.",
548,Царах (жуьгтех) цунах (цу Дала доссийначу жайнах – Къуръанах) тешнарг а ву. Царах цунна дуьхьалваьлларг а ву. Кхачо хилла жоьжахатица /уьш бāго/ цIе хилар.,
549,"Баккъалла а, и Тхан аятех цатешарш – тIаккха бохуьйтур бу Оха уьш цIерга. Церан чкъоьрнаш даьгна мел дели Оха уьш хийцор ду кхечу чкъоьрнашца цаьрга Iазап Iовшийтархьама. Баккъалла а, и Дела хилла нуьцкъала а‚ хьукам /нийса / деш а.",
550,Ийман диллинарш а‚ дика Iамалш йинарш а – тIаккха уьш чубохуьйтур бу Оха бошмашка (ялсамане)‚ шайн бухахула хиш оьхуш долчу. Уьш цу чохь гуттар лаьттар бу. Цу чохь царна цIена зударий хир бу. Оха чубохуьйтур бу уьш дуькъачу IиндагIе.,
551,"Дала омра до шуьга‚ шайга тешаме елла хIуманаш дIаерзор шайн дайшка<sup>1</sup>‚ нахана юккъехь шаьш хьукам деш, и хьукам дар нийсонца. Баккъалла а, и Дела – ма хаза ду Цо шуьга шеца хьехам беш дерг! Баккъалла а, и Дела хилла хезаш верг а, гуш верг а.","<p>Шайга тешаме елла х1уманаш д1аялар шайн дайшка – 1аьрбашха: أَن تُؤدُّواْ الأَمَانَاتِ إِلَى أَهْلِهَا. И аят доссоран бахьана дукха болчу тафсиран 1еламнаха лерина Макка яьккхича, пайхамара (Д.с.х.ц.) Ка1бан дог1анаш схьаэцна хилла Абу-Т1алхьатан к1антера 1усманера, хьалха дуьйна церан дайшкахь хилла уьш.1усман х1инца а бен ислам дин т1ельцна ца хилла. 1ела а, 1аббас а уьш шайга доьхуш хилла. Дала шен дайшкахь дита уьш аьлла омра деш ду. Доссаран бахьана иштта хиллехь а, аятан маь1на юкъара ду. Цо чулоцу цхьаннах тешам а бина цунна т1едиллина муьлхха а г1уллакх, Делан аг1орхьара делахь а и, я нехан вовшийн юккъехь делахь а. Иштта шайх бина тешам кхочушбе боху Дала. Г1уллакх тешам болчуьнга, и шега дала хьакъ долчуьнга д1ало бохург а ду цуьнан маь1нехь.</p>"
552,ХIай ийман диллинарш! Шу муьтIахь хилалаш Далла‚ шу муьтIахь хилалаш элчанна а‚ шух гIуллакх карахь долчарна<sup>1</sup>а. Цхьана хIуманна тIехь шун къийсам хилахь‚ аш и д1адерзаделаш Деле а‚ элчане а‚ шаьш Делах а‚ тIаьхьарчу дийнах а тешаш делахь. И дика а ду‚ хазачу кепара дастар а ду.,"<p>Шайх г1уллакх карахь дерш – шуна т1ех1оттина болу хьаькамаш, имамаш. Царна муьт1ахь хилар декхар ду бусалбанашна, нагахь санна цара бохург Дала бохучунна а, элчано бохучунна а дуьхьал дацахь. </p>"
553,"Хьуна ца го и шаьш хьоьга доссийначух а‚ хьол хьалха доссийначух а тешаш бу моьттуш берш? Уьш лууш ма бу шайна юккъехь хьукам дойла тIагIута. Цаьрга омра ма дина цунах (тIагIутах) ма теша, аьлла. ШайтIа ма ду лууш уьш тило геннарчу тиларца.",
554,"Цаьрга аьлча: ""ТIедуьйла Дала доссийначуьнга а‚ элчанна а (схьадуьйла‚ хьукам дойту вай Къуръане а‚ элчане а)""‚ хьуна ма го и мунепикъаш<sup>1</sup>дIабоьрзуш хьо волчура /сихачу/ берзарца.",<p>Мунепикъаш – шалхолелораш. Баттаца шаьш бусалба бу бохуш‚ дагца Дела харцвеш берш. Жоьжахатина бухахь хир бу уьш‚ аьлла Дала.</p>
555,"Муха хир ду царна тIе цхьа бāла беъча‚ шайн куьйгаша кечбина болу‚ т1аккха уьш хьуна тIе баьхкича‚ шаьш Делаца дуйнаш бууш: ""Тхо ма дацара лууш диканиг а‚ кхиам хилар а бен""‚ – олуш?",
556,Уьш ма бу Далла шайн дегнашкахь дерг хууш берш. Юьстахвала хьо царах‚ хьехам бе царна‚ āла цаьрга /уьш/ к1оргга кхетош долу дош.,
557,"Цхьа а элча ца ваийтина Оха цунна /нах/ муьтIахь хилархьама бен, Делан лаамца. Уьш хиллехьара шаьш шайна зулам дича<sup>1</sup>, хьуна тIе богIуш, т1аккха Деле гечдар доьхуш‚ элчано а гечдар дехча, царна и Дела карор ма вара шайн тōба къобалдийриг а, къинхетаме верг а.",<p>Шаьш шайна зулам дича – шаьш къинош дича.</p>
558,Хьан Кхиош-кхобуш волчу (Делора) ма бац уьш /Делах/ тешаш шайна юкъадоьжначунна тIера хьукам хьоьга дойтуш бацахь‚ тIаккха а ахь йинчу кхиэлана шайгахь хIумма новкъарло ца карош‚ шаьш цунна муьтIахь хуьлуш бацахь<sup>1</sup>.,<p>Оцу аято къеггина гойту вайна бусалбанаша шайна юккъе доьжна х1ума шар1аца къасто дезаш хилар.</p>
559,"Оха царна тIедиллина хиллехьара, шаьш дайа аьлла я арадовла шайн цIеношкара аьлла‚ царах кIеззиг болчара бен и дийр ма дацара. Шайна хьоьхуш дерг цара дахьара – и дика а‚ делилца чIогIа а ма дара.",
560,ТIаккха Тхайна гергара сийлахь-йоккха ял лур ма яра царна Оха.,
561,Нийсачу новкъа бихкина хир ма бара Оха уьш.,
562,"Далла а‚ элчанна а муьтIахь берш – уьш хир бу Дала шайна ниIмат деллачаьрца цхьана: пайхамаршца‚ уггар бакълуьйчаьрца‚ гIазотехь беллачаьрца, дикачаьрца. Ма хаза хили уьш шайна накъост хиларца!",
563,И дозалла Делера ду‚ кхачо хилла Дела хууш верг хилар.,
564,ХIай ийман диллинарш! Ларлуш хилалаш‚ гIазотана арадовлалаш тобанашца а‚ я дерриге а.,
565,"Баккъалла а, шух ма ву ша /гIазотана/ тIаьхьавуьсуш верг. Шуна цхьа бохам хилча, олу цо: ""Ма ниIмат делла суна Дала со царна юккъехь (гIазотехь) цахиларна"" (хиллехьара, со лазийна я велла хир вара).",
566,"Шуна Делера сийлалла хилча‚ билггала олу цо‚ шуна а, шена а юккъехь безам боцуш санна: ""Ма декъаза хили-кх со‚ цаьрца хила ца мегара со – беза - боккха толам ас а боккхур ма барий тIаккха<sup>1</sup>"".","<p>Г1азоте ца воьдуш бухависна хиллачу мунепикъо олу и дешнаш шена бусалбанаш тоьлла царна сий а, х1онс а хилар гучудаьлча.</p>"
567,Делан новкъахь тIом<sup>1</sup>бойла шаьш эхартах гергара (дуьненан) дахар духкучара<sup>2</sup>. Делан новкъахь тIом бина велларг а‚ я толам баьккхинарг а – тIаккха лур ю Оха цунна сийлахь-йоккха ял.,"<p>Иза бусалба нахе долу омра ду. И т1ом баран шен бахьанаш ду, Шар1о билгадаьхна долу. Царах ду: керстанаш бусалба пачхьалкхана т1елетта, уьш хьийзош махках, ц1еношкара арабахар а, бусалбанаш шайн махкахь дин лело цабитар а, бусалба пачхьалкхана зенаш дар а…</p> | <p>Кхузахь Далла лууш берш ц1ена болу, хьакъ-бакъ болу бусалбанаш бу, шайна дуьненал эхарт дукхадезаш болу.</p>"
568,"Аш хIунда ца бо т1ом Делан новкъахь а, божарех а‚ зударех а‚ берех а заьIап болчу нехан дуьхьа а? Уьш ма буй олуш: ""Тхан Кхиош-кхобург! Арадаха тхо хIоккху юьртара‚ шена чуьра нах зуламе болчу‚ хьан гергара верас (гIолоцург) ваийтахьа тхуна‚ хьан гергара гIоьнча ваийтахьа тхуна""",
569,"Ийман диллинчара тIом бо Делан новкъахь‚ цатешачара тIом бо тIагIутан (шайтIанан) новкъахь. ШайтIанан верасаш хIаллакбе. Баккъалла а, и шайтIанан мекарло ледара ма хилла.",
570,"Хьуна ца го и шайга аьлларш<sup>1</sup>: ""Юхадаха шайн куьйгаш (тIамах: тIом бар ма деха хIинца а – цуьнан хан тIе ца кхаьчна)‚ ламаз хIоттаде‚ закат ло""‚ шайна тIом бар тIедиллича‚ царах цхьа тоба кхийрира нахах‚ Делах кхерарх санна‚ я кхин а чIогIа. Цара элира: ""Тхан Кхиош-кхобург‚ хIунда тIедиллина Ахь тхуна тIом бар. Цхьа гергара замане тIаьхьатаьттина хиллехьара Ахь тхо"". Ахь āла: ""Дуьненан хIума – кIеззиг хIума ю. Эхарт ду дика ша /Делах/ кхоьручунна. Цхьа цуьрриг а зулам дийр ма дац шуна"".","<p>Уьш хилла Маккара бусалбанаш, шаьш к1еззиг боллушехь, шаьш хьийзош хиллачу керстанашца т1ом бан лууш.</p>"
571,"Шу миччахьа хилахь а, далар тIекхуьур ду шух‚ чIогIа хIиттийна бIаьвнаш чохь шу хилча а. Шайга диканиг деъча, цара олу: ""ХIара Делера ду""‚ нагахь санна шайга вониг деъча, цара олу: ""ХIара хьоьгара ду / х1ай пайхамар, ахьа дуьйцу х1уманаш бахьанехь/"". Ахь āла: ""Массо а ду Делера"". ХIун ду-те цу къомана? – Кхета ца туьгу-кх иза хуьлучух<sup>1</sup>.",<p>Массо а х1ума Делан лаамца хуьлуш хиларх ца кхета и мунепикъаш.</p>
572,Хьуна тIедеана долу диканиг – Делера ду хьуна /хIай адам/‚ хьуна тIедеана долу вониг – хьоьгара ду хьуна /ахь деш долу вониг бахьанехь/. Оха ваийтина хьо /хIай Мухьаммад/ нахана тIе элча хилла. Кхачо хилла Делаца теш хилар.,
573,Элчанна муьтIахь хилларг – Далла муьтIахь хилла‚ юхаваьлларг<sup>1</sup>– хьо ца ваийтина Оха царна тIехь терго еш верг<sup>2</sup>хилла.,"<p>Элчанна муьт1ахь хиларх. </p> | <p>Терго еш верг – хьо ца ваийтина церан Iамалш тергалъян‚ хьо ваийтина кхерам таса, боху Дала пайхамаре.</p>"
574,"Олу цара: ""МуьтIахь хир ду"". Хьо волчуьра дIайирзича, царах цхьана тобано буса леладо ахь ма де аьлларг. И Дела д1аяздеш ма ву и цара буса лелош дерг. Бита уьш (дIакъаста царах)‚ Далла тIетовжа. Делаца кхачо хилла ша тIетевжаш волчунна.",
575,Къуръанах ойла ца йо-те цара? Иза Дела воцчуьнгара хилча‚ цу чохь дуккха хилпалонаш<sup>1</sup>карор ма ярий царна.,<p>Хилпалонаш – цхьаьнацадар..</p>
576,Кхерамцахиларх а‚ я кхерамах а цхьа гIуллакх шайга деъча – и даржадо цара. Цара и дерзадахьара элчане а‚ шайна юккъера гIуллакх карахь долчаьрга а – тIаккха царах цуьнан буха тIекхуьучарна хуур дара /бакъдерг/. Делан комаьршалла а‚ Цуьнан къинхетам а шайна ца хиллехь‚ цхьа кIеззиг берш боцурш шайтIанна тIехьахIуьттур ма дара шу.,
577,ТIом бе /х1ай Мухьаммад/ Делан новкъахь. Ахь жоп лур дац деккъа хьайх<sup>1</sup>а бен. Муъмин нехан дегнаш айде /тIамна/‚ Дала сацо тарло цатешачеран ницкъ. И Дела чIогIа ма ву ницкъаца а‚ и чIогIа ма ву бекхамца а.,"<p>Кхузахь Дала омра деш ду пайхамаре, т1ом бе аьлла, хьуо цхьаъ виснехь а, мунепикъаш юхабовларна хьо сингаттаме ма хила – Дала толам лур бу хьуна, аьлла.</p>"
578,Хазчу гIиллакхан агIо лаьцначунна – цунах дāкъа ду‚ вочу гIиллакхан агIо лаьцначунна – цунах мохь хир бу. И Дела хилла массо а хIуманна тIехь ницкъ болуш.,
579,"Шайга салам делча‚ цул хазчуьнца салам ло аш я юхадерзаде и. Баккъалла а, и Дела ма хилла массо а хIуманна терго еш.",
580,АллахI цIе йолу цхьа Дела ву – кхин дела вац И бен. Цо дерриге а гулдийр ду шу къематдийнахь‚ цу чохь шеко яц. Мила ву ткъа Делал хабар бакъдуьйцуш?,
581,ХIунда хилла шу мунепикъашкахь ши тоба<sup>1</sup>? Дала /шу шена т1ехь долчу бакъдолчух/ дIаберзина уьш шаьш динарг бахьанехь. Шу лууш ду нисван Дала тилавала витинарг? Дала тилавала витинарг – хьуна карор ма бац цунна некъ /и нисван/.,"<p>ХIунда декъало шу шина тобане мунепикъаш бахьанехь? Ухьудехь тIом болуш мунепикъаш тIам тIера бевдда хилла‚ тIаккха муъмин нахах цхьана тобано аьлла: ""Бойур бу вай уьш."" Вукхара аьлла: ""Ма байа"".</p>"
582,"Царна дийзира шу ийманах юхадовлар, шаьш юхадовларх терра‚ тIаккха шу хир дара цхьанийса. Ма леца царах доттагIий, уьш Делан новкъахь дIакхалххалц<sup>1</sup>. Нагахь санна уьш дуьхьалбовлахь<sup>2</sup>, схьалеца уьш‚ хIаллакбе уьш шайна карабаьхккинчохь. Царах доттагI а‚ гIоьнча а ма лаца.",<p>Пайхамарца а‚ бусалба нахаца а Мадинате д1акхалххалц (хIижар); кхузахь: муьлххачу Делан гIуллакхна муьтIахь хилар‚ гIазоте арабовлар.</p> | <p>Цига ца боьлхуш‚ Делан омра кхочуш ца деш.</p>
583,"Шаьш шуна а‚ шайна юккъехь а барт болчу къомана тIебаьхкинарш боцурш; я шуна тIебаьхкинарш а, шайн дагахь доцуш шуьца я /шуна дуьхьал долчу шайн/ къомаца тIом бан г1ерташ боцурш а. /Шуьца а, шуна дуьхьал а боцурш/. Далла лиъна хиллехьара‚ Цо шуна тIехIиттор бара уьш – цара шуьца тIом бийр бара. Уьш шух дIакъастахь – цара шуьца тIом бийр бац‚ шуьца машар бийр бу цара. Шуна ца бина Дала царна тIехь некъ (цаьрца т1ом бан бакъо яц шун).",
584,"Кхин цхьаберш карор бу шуна, шаьш лууш шуьца тешаме хила а‚ шайн къомаца (керстанашца) тешаме хила а‚ шаьш питане<sup>1</sup>ма-кхайккхина, цу чу булуш. Уьш шух дIа ца берзахь (шуьца т1ом ца беш)‚ шуьца машар ца бахь‚ шайн куьйгаш шуна /тIекхийдочух/ ца совцадахь, схьалеца уьш‚ хIаллакбе уьш шайна карабаьхккинчохь. Царна тIехь Оха шуна билггала некъ<sup>2</sup>бина (цаьрца тIом бан мега шуна).","<p>Уьш бу шаьш шуьца ду, бохуш, шу Iехош‚ цатешачара шуьца тIаме кхайкхича, царна сихха жоп луш берш.</p> | <p>Оцу аяташа гойту вайна Дала т1ом бе аьлла омра деш ду беккъа ямартло еш болчу, тешнабехк беш болчу, зуламаш деш бусалбанашна т1елеташ болчу керстанашца. Вайца машаран барт болчу а, вайца бацахь а, вайна дуьхьал болчарна г1о деш бацахь (""вайца а бац, вайна дуьхьал а бац"") – царца т1ом бан ца маго Дала.</p>"
585,"Ца хилла /цкъа а мегаш/ муъмин стагана муъмин стаг вēр, гIалатваьлла бен. Цхьаммо гIалатваьлла муъмин стаг вēхь, муъмин лай паргIатвоккхур ву (йоккхур ю) цо‚ цуьнан охIланна д1алуш долу дият<sup>1</sup>лур ду цо‚ цара /цунна гечдина/ сагIина ца дитахь. Нагахь санна и (и ца хууш велларг) хиллехь шуьца мостагIалла долчу къомах‚ ша муъмин<sup>2</sup>а волуш – муъмин лай паргIатвоккхур ву (йоккхур ю). И хилахь шена а, шуна а юккъехь барт (машар) болчу къомах<sup>3</sup>–д1алуш долу дият лур ду цуьнан охIланна‚ муъмин лай паргIатвоккхур ву. И ца карадахь, тIеттIа шина баттахь марханаш кхобур ду‚ Делера гечдар доьхуш. И Дела Ша хууш а‚ хьукам /нийса/ деш а хилла.","<p>Д1алуш долу дият – вийначу стеган дуьхьал цуьнан ирс кхочучу гергарчу нахана луш долу хIума‚ Пайхамаран (Д.с.м.х.ц.) суннато и билгалдаьккхина: 100 эмкал‚ шайн тайп-тайпана хенаш йолу, хьелий долчохь – 200 етт, уьстаг1ий долчохь - 2000 уьстаг1, деши долчарна – 1000 динар (1динар-4,4 г деши), дети долчарна – 12000 дирх1ам (1 дирх1ам – 3,12 г дети), уьш дацахь - церан барам ахчанца. Царах муьлххачу кепара делчи – къобалдийр ду. И дият лур ду и стаг ца хууш шен карахула веллачун ден аг1орхьара болчу гергара наха кха шарахь. Хуъушехь стаг винчо ша токхур ду цхьана шарахь, нагахь санна цуьнгара ч1ир ца оьцуш дият даларца маслахьт динехь.Муьлххачу кепара шен карахула стаг веллачо шина баттахь т1етт1а марха а кхобур ду.</p> | <p>Муъмин – кхузахь: ийман диллинарг, бусалба стаг (муъмин стаг) я бусалба зуда (муъмин зуда).</p> | <p>Шуьца машаре болу керстанаш.</p>"
586,Цхьаммо шена хуъушехь муъмин стаг<sup>1</sup> вехь‚ цунна бекхам – жоьжахати ю‚ цу чохь и гуттар лаьттар волуш‚ Дела оьгIаз а вахана цунна‚ неIалт а аьлла‚ Цо кечдина цунна деза-доккха Iазап.,<p>Кхузахь а‚ хьалахь а: стаг - боьрша стаг а‚ зуда а.</p>
587,"ХIай ийман диллинарш! Шаьш Делан новкъахь арадевлла долуш‚ аш билгалдаккха<sup>1</sup>: шайга салам деллачуьнга ма āла: ""Хьо муъмин вац""‚ дуьненан дахаран бахаме догдохуш – Далла гергахь йоккха хIонс ю. Иштта хилла шу хьалха – Дала шуна ниIмат делла. Аш билгалдаккха. Баккъалла а, и Дела хилла аш дийриг дика хууш.","<p>Шаьш гIазотехь долуш билгалдаккха и шаьш тIом беш берш бусалба нах бу я бац. Цхьамма шайга салам делча (и иза бусалба хиларан билгало ю), аш ма ала: ""Хьо бусалба вац""‚ цуьнгара хIонс яккхархьама.</p>"
588,Цхьатерра бац муъмин нахах шаьш гIазотах цхьа а бахьана доцуш бухабуьсурш а‚ шаьш шайн хьолаца а‚ шайн синошца а‚ Делан новкъахь гIазот деш берш а. Шайн хьолаца а‚ шайн синошца а гIазот деш берш даржаца базбина Дала бухабуьсучарал. ХIоранна Дала ваIда йина хазаниг (ялсамане) яла. ГIазот деш берш базбина Дала бухабуьсучарал сийлахь – йоккхачу йолаца (боккха мēла баларца).,
589,Шегарчу даржашца‚ гечдарца‚ къинхетамца /базбина Цо уьш/. Дела хилла Ша гечдеш верг а‚ къинхетаме верг а.,
590,"Баккъалла а, шайна зуламаш дина, маликаша дIаэцна болчаьрга<sup>1</sup>эр ма ду<sup>2</sup>: ""Шу мичахь хиллера?"" Цара эр ду: ""Тхо хиллера лаьттахь (дуьненахь) долуш кхечара тхуна тIехь ницкъ беш"". Эр ду: ""Ткъа Делан латта шортта дацара шу кхечухьа дIакхалха?"" Уьш ма бу шайн чугIойла жоьжахати ерш. Ма вон хилла-кх /церан/ кхоллам!","<p>Маликаша д1аэцнарш – белларш.</p> | <p>Дуьненахь къинош дина‚ Делан а‚ пайхамаран а омра кхочуш ца деш, беллачаьрга маликаша хоттур ду, шу мичахь дара? ХIунда кхочуш ца дира аш Дала а‚ пайхамара а бохург‚ аьлла. Цара эр ду, ницкъ бара шайна тIехь‚ ца дуьтура шаьш Делах цатешачара. ТIаккха маликаша эр ду: ""И Делан латта шуьйра (шортта) ма дарий‚ хIунда д1а ца кхелхира шу кхечухьа шайна и дан таро а йолчу‚ шайна хьанал а долчу?"" Уьш жоьжахате гIур ма бу. И аят доьссина Хьабаше я Мадинате хIижре ца боьлхуш, Маккахь, шайга кхоччуш дин ца лелийтича а, реза хилла Iийначарах. Аятан маь1на юкъара ду: и доьзна ду массо а Далла 1ибадат дар хьарам долчохь я кхоччуш Далла 1ибадат дан ца тарлочохь, реза а хилла, шайна хьанал а болчу, маьрша а болчу махка ца боьлхуш, бухабисинчарах. </p>"
591,"Божарех а‚ зударех а‚ берех а шайна ницкъ хилла /дIабаха/, таро ца хилларш а‚ кIелхьарбовла некъ ца карийнарш а боцурш (царна гечдан там бу Дала).",
592,Царна бехк ца билла а‚ гечдан а тарло Дала. И Дела хилла къинхетаме а‚ гечдеш верг а.,
593,"Делан дуьхьа дIакхелхинчунна лаьттахь карор ма ю дуккха тIетовжийлаш а‚ шорто а. Далла а‚ элчанна а дуьхьалвоьдуш шен цIера араваьлча, цунах валар хилча (и новкъахь велча) – цуьнан ял<sup>1</sup>Далла тIейоьжна. И Дела гечдеш верг а‚ къинхетаме верг а хилла.",<p>Ял – мēла. Цунна мēла балар Далла тIехь ду.</p>
594,"Шу лаьттахула девлла лелаш, шуна къа дац аш ламаз доцца дича<sup>1</sup>‚ нагахь шу кхоьруш делахь цатешачара шайна питана дарна (тIелатарна). Баккъалла а, цатешарш хилла шуна билггала мостагIий.","<p>Ламаз дацдар юхьанца кхерам хиларца доьзна хиллехь а, и магийна кхерам ца хилча а, нагахь санна некъ белахь юкъанаьккъара стага цхьана дийнахь а, цхьана буса а беш (85 километр сов), хьаналчу г1уллакхана новкъа ваьлла а велахь. Дацдо 4 рака1ат ламазаш 2 рака1ате, нигат а деш. Иштта цунна магийна дацдарца цхьана делкъан – малхбузен, маьрк1ажа – пхьуьйренан ламазаш вовшашна т1еозийна дан хьалхарчу я шолг1ачу ламазан хенахь. И бусалбанашна Делера совг1ат ду я атто ю.</p>"
595,"Хьо (пайхамар) царна юккъехь волуш‚ царна ламазна хьалха хIоьттича‚ царах цхьа тоба хьоьца хIуттийла, шайн герз схьаоьцийла. Уьш сужуде бахча (церан ракаIат чекхдаьлча), шуна тIехьа кхиберш хIуьттийла. ТIаккха ламаз даза тоба йогIийла (хьуна тIехьахь ламаз дан). Цара ламаз дойла хьоьца ларлуш, герз а схьаоьцийла цара. Ца тешарш лууш бара шу шайн герзах а, хIуманех гIопал (терго ца еш) хуьлийла – тIаккха уьш шуна тIекхуьур бара цхьа гIулч. Шуна къа дац, нагахь санна шуна цатам белахь догIа бахьанехь, я шу цомгуш делахь, аш шайн герз охьадилларх. Шу ларлуш хила. Баккъалла а, Дала кеч ма дина цатешачарна сийсаза долу Iазап.",
596,"Шаьш ламаз кхочушдича, Дела хьахаве ирахь а, охьахиъна а‚ шайн агIошна тIетевжина а. Шаьш кхерамах хьалхадевлча, ламаз хIоттаде (кхоччуш). Баккъалла а, ламаз хилла муъмин нахана хан тоьхна тIедиллина<sup>1</sup>.",<p>Шен хенахь кхочушдан дезаш долу декхар.</p>
597,"Шу ледара ма хилалаш /шаьшца мостагIалла йолу/ нах лаха (гIазот дан). Шу лазош хиларх, уьш а лазош ма бу, шу лазош санна. Шу-м Делера цара дог ца дохучу хIумане<sup>1</sup>догдохуш а ду. И Дела хилла Ша хууш верг а, хьукам /нийса/ деш верг а.","<p>Шу дог дохуш ду шайна мела хиларе, ткъа керстанашна цуьнга дог дохийла а ма дац.</p>"
598,"Баккъалла а, Оха доссийна хьоьга жайна, бакъонца ахь нахана юккъехь хьукам дархьама Дала хьайна гайтинчуьнца. Хьо ма хилалахь ямартхойн дуьхьа къуьйсуш<sup>1</sup>.","<p>Х1ара 105-г1а – 109- г1а аяташ доссийна ансарех хилла волчу бану- Зафр тайпанан Убайракъан к1ант Т1у1мат бахьанехь. Цо лач1къина хилла шен лулахочун Ну1манан к1антан Къатадатан т1емалочун коч деман (ахьаран) галичохь. Галин 1уьргахула дама даьржина новкъахула. Т1у1мата и д1алач1къина буса жуьгтечун Саминан к1антан Зайдан к1ет1хь бехк цунна т1ебахийтархьама. Коч лийхира Т1у1мат волчохь. Ца карийра, ткъа цо дуй биира, ша и ца эцна, цунах дерг шена ца хаьа аьлла. И 1адвитина, лоьхурш деман лорах бахана жуьгтечун к1ет1а нисбелира. Цигахь царна и карийра. Жуьгтечо элира и шена Т1у1мата йиллина, жуьгтийн наха цунна тешалла а дира. Т1у1матан тайпан (бану-Зафр) хьалхара нах бахара Делан элча волчу шайн стеган Т1у1матан аг1ор доьхуш и ц1анвеш, жуьгтичо лач1къина, бохуш, тешалла а деш. Делан элча (Дссхц) кхиэл ян волалуш доьссина и аяташ. Дала боху тешнабхк бечунга а, боьха лелачуьнга а г1о ма даккхалахь, и т1ехула бусалба ву, бохуш лелаш велахь а. Кхиэл бакъдолчуьнца елахь, и бакъдерг керстанан аг1ор делахь а. Дала нуьцкъала бехк боккху ямартло ечунна а, цуьнан аг1ор ваьллачунна а.</p>"
599,"Деле гечдар деха. Баккъалла а, Дела хилла гечдеш верг а, къинхетаме верг а.",
600,"Ахь ма къийсалахь шаьш ямартло еш болчеран дуьхьа. Баккъалла а, Далла ца веза къинош дарца ямартло еш верг.",
601,"Уьш дIахьуллуш бу нахах, дIахьуллуш бац Делах, ткъа Иза уьш гуш ву, цара буса И реза воцу дешнаш дуьйцуш. Дела хилла цара динчунна го лоцуш верг<sup>1</sup>.",<p>Го лоцуш верг – кхузахь: дика хууш верг. Далла дика хаьа цара деш дерг.</p>
602,"ХIай, шу ма ду церан дуьхьа дуьненан дахарехь къуьйсуш. Хьан къуьйсур ду Делаца церан духьа къематдийнахь? Я мила хир ву царна тIехь векал /церан г1аролхо/?",
603,"Милла велахь а вониг деш, я шена зулам деш, тIаккха цо Деле гечдар дехча‚ цунна и Дела карор ма ву гечдеш а, къинхетаме а.",
604,Милла велахь а къа деш – и деш ду цо шена. Дела хилла хууш верг а‚ хьукам/нийса/ деш верг а.,
605,"Милла велахь а гIалат я къа деш, тIаккха и цIена<sup>1</sup>волчунна тIетоьттуш – и ма ву ирча харцдерг а‚ билггала къа а шена тIелоцуш.",<p>И къа дина доцург бехке ван гIерташ.</p>
606,"Делан комаьршалла а‚ Цуьнан къинхетам а хьуна ца хиллехьара – царах цхьа тоба ма яра хьо тило лууш. Цара-м тилор бацара шаьш бен. Цхьа хIумма а цара зен дийр дац хьуна. Дала хьоьга доссийна жайна а, хьекъалалла а‚ Цо Iамийра хьуна хьуна ца хууш хилларг. Йоккха хилла хьуна т1ехь Делан комаьршалла.",
607,"Дукхадолчу церан къайлахчу къамелех пайда бац, нагахь санна саг1ица, диканиг дарца, нахана юккъехь барт барца омра деш уьш бацахь. И деш верг милла а велахь а, Дела реза хиларе дог а дохуш, тIаккха Оха цунна лур ма ю сийлахь- йоккха ял.",
608,"Милла велахь а, элчанна дуьхьалваьлларг, шена нийса некъ билгалбаьллачул тIаьхьа, муъмин боцу нехан некъана тIаьхьахIоьттинарг – и вуьтур ву Оха ша хаьржинчу новкъахь, вохуьйтур ву жоьжахати чу. Ма вон хилла и цуьнан кхоллам!",
609,"Баккъалла а, Дала гечдеш дац Шеца накъост лацар<sup>1</sup>, гечдийр ду и доцург /кхин къинош/ Шена луучунна. Милла велахь а Делаца накъост лоцуш – тилавелла и генарчу тилаваларца.","<p>Накъост лацар – 1арбашха: شرك (ширк) -Делах кхин стаг я кхин хIума тардар, Делаца и нисвар. Дела санна цхьа х1ума язъяр. Делан бен доцчу сибаташца (даим дийна верг, массо а х1ума хууш верг, массо а х1ума гуш верг, массо а х1уманна т1ехь ницкъ кхочуш верг …) кхечунна сибат дар.</p>"
610,"Иза а витина, уьш кхойкхуш ма бу стечу хIуманашка, уьш кхойкхуш ма бу дуьхьалдаьллачу<sup>1</sup>шайтIане.",<p>Дуьхьалдаьлла – дикачу хIуманна дуьхьалдаьлла.</p>
611,"Дала неIалт аьлла цунна<sup>1</sup>. Цо (иблисо Деле) аьллера: ""Хьан лех цхьа билггала дāкъа сайгахьа доккхур ду ас.",<p>ШайтIанна – шен къинхетамах генадаккхарца.</p>
612,"Тилланне а тилор бу ас уьш, хазанне – ойбур бу ас церан /харц/ лаамаш, омра дийр ма ду ас царна – бежнийн лергаш<sup>1</sup> хедор ма ду цара, омра дийр ма ду ас царна – хуьйцур ма ду цара Делан дин<sup>2</sup>"" (кхоллар). Дела а витина, и шайтIа шена доттагI лаьцнарг – эшна и къаьстинчу эшамца.",<p>Уьш тешийта и бежнаш даа‚ тIехаа а магац аьлла.</p> | <p>Хьанал дерг хьарам дойтитур ду‚ хьарам дерг хьанал дойтитур ду; Дала кхоьллина куц хуьйцур ду цара.</p>
613,ВаIда йо цо царна‚ харц лаамаш дага кхуьссу царна. ШайтIано царна ваIда еш ма яц харцдерг бен.,
614,Уьш бу шайна чугIойла жоьжахати хир ерш‚ карор дац царна цунах кIелхьардовлар.,
615,"Ткъа ийман диллинарш а‚ дика Iамалаш йинарш а – Оха чубохуьйтур бу уьш /ялсаманин/ бошмашка, шайн бухахула хиш оьхуш йолчу. Цигахь уьш гуттар хир бу – Делан ваIда бакъ хиларца. Ткъа мила ву Делал дош бакъ олуш? (Хьенан дош ду Делан дашал бакъ?) - /цхьа а вац/.",
616,"Шун лаамашца а‚ жайнан охIланан<sup>1</sup>лаамашца а дац иза<sup>2</sup>. Милла велахь а, вониг деш – цуьнца бекхам бийр бу цунна. Карор вац цунна Дела воцург верас<sup>3</sup>а, гIоьнча а.","<p>Жайнан охIла – шайн пайхамаршка Мусага а‚ Iийсага а Дала жайнаш (Таврат‚ Инжил) доссийна хилла болу жуьгтий а‚ насараш (христианаш) а.</p> | <p>Бусалба хиларх‚ кхечу динах хиларх пайда бац, Делан омра кхочуш деш вацахь.</p> | <p>Верас – доладийриг, г1одийриг.</p>"
617,"Милла велахь а, дика Iамалш еш, боьрша и велахь а‚ я зуда елахь а, ша муъмин (ийман диллинарг) волуш – уьш чу гIур бу /ялсаманин/ беша. Цхьа- цуьрриг зулам дийр дац царна.",
618,"Мила ву хаза динца, ша дика 1амал а еш, шен юьхь Далла муьт1ахь а йина, ша бакъдолчунна тIетевжина хиллачу ИбрахIиман миллатана тIаьхьа хIоьттина хиллачул сов? Дала доттагI лецира ИбрахIим.",
619,Делан ду стигланашкахь мел дерг а‚ лаьттахь мел дерг а. Дела хилла массо а хIума чулоцуш /Шен 1илманца/.,
620,"Хьоьга хьехам боьхуш бу уьш зударийн хьокъехь. Ахь āла: ""Дала хьехам бийр бу шуна церан хьокъехь а‚ /довзийтур ду шуна/ зударий аш шайна ирсана<sup>1</sup>кхачорах лаьцна, Къуръана чохь доьшуш дерг а, /иштта довзийтур ду шуна/ байлахь дисинчу зудаберех а, шу шайна уьш бāло лууш, царна догIу урдо кхоччуш дала ца лууш болчу, заьIап хилла кIелбисинчийн берийн хьокъехь а /хьехам бийр бу Дала/: аш нийсо латтае боберашкахь. Аш диканиг дахь – и Дела и хууш хилла"".","<p>Ибн-Iаббасо аьлла: ""ЖехIал заманчохь шен долахь байлахь дисна зудабер хиллачу стаго цунна тIе шен коч кхуссуш хилла. Т1аккха и цкъа а яло мегаш ца хилла. И шена езахь, цо шена ялош хилла, цуьнан даьхни дууш хилла. Шена и безаме ца хетахь, ша а ялош ца хилла, я цхьанга ялайойташ ца хилла. И хьарам дина Дала оцу аяташкахь. ЖехIал заманчохь боберашна, зударшна ирс ца луш хилла – иза а хьарам дина Далла.</p>"
621,"Нагахь санна зуда кхоьруш хилахь, майра шех хервала гIертарх‚ шега тидам цахиларх – царна шинна (майрачунна а‚ зудчунна а) а къа дац вовший юккъехь маслахьат дарх‚ маслахьат тоьлуш ду. БIаьрмецигалла лаьтташ ю синошца<sup>1</sup>. Шу дика хилахь‚ шу Делах кхоьруш хилахь – и Дела ма хилла аш дийриг дика хууш.",<p>БIаьрмецигалла дукха ю нахана юккъехь.</p>
622,"Шуна цкъа а ницкъ кхочур бац зударшна юккъехь нийсо ян‚ шуна мел лиъча а. ДIа ма дерза /шайна ца езачу зудчух/ кхоччуш, аш и юьтуш /хIаваэхь/ кхазаелларг санна<sup>1</sup>. Аш маслахьат дахь‚ шу Делах кхерахь – и Дела хилла гечдеш верг а‚ къинхетаме верг а.","<p>Мар санна цуьнца Iан а ца Iеш, я къаьстина йита а ца юьтуш. Цхьаболу нах хилла зударий буьтуш‚ Iиддат чекхдалале юхабалош, кхечаьрга ца бахийтархьама‚ тIаккха юха а буьтуш. И хIума ма леладе боху Дала – я хаза даха цаьрца‚ я хаза бита уьш.</p>"
623,И шиъ (майра а‚ зуда а) къастахь – Дала лур ду /царах/ хIоранна Шен шортта долчух. И Дела хилла шортта (ниIмат) долуш а‚ хьукам /нийса/ деш а.,
624,"Цу Делан ду стигланашкахь мел дерг а‚ лаьттахь мел дерг а. Оха весет дина шул хьалха жайна даийтинчаьрга а‚ шуьга а Делах кхера, аьлла. Аш керстадахь<sup>1</sup>– цу Делан ду стигланашкахь мел дерг а‚ лаьттахь мел дерг а. И Дела хилла хьал долуш верг а‚ Шена хастам беш верг а.",<p>Кхузахь: шу дIадерзахь.</p>
625,Делан ду стигланашкахь мел дерг а‚ лаьттахь мел дерг а. Делаца кхачо хилла /Шен лайн Iамалш/ Iалаш еш верг хилар.,
626,Шена лиъча‚ шу дIадōхур ду Цо‚ хIай нах‚ кхиберш бāлор бу. Хилла Дела цунна тIехь ницкъ болуш.,
627,Дуьненан мēла безаш милла велахь а‚ Делан бу дуьненан мēла а‚ эхартан мēла а. Дела хилла хезаш верг а‚ гуш верг а.,
628,"ХIай ийман диллинарш! Шу хилалаш чIогIа дIахIиттина нийсонца тешалла деш Далла - шена тIехь делахь а, я шайн дена-нанна тIехь делахь а‚ я гергарчарна тIехь делахь а. И /шена т1ехь тешалла деш верг/ хьал долуш велахь а‚ я пекъар велахь а – Дела ву цу шиннал /лерам бан/ хьакъ верг (дика хууш ву царна шинна пайдане дерг; уьш шиъ а Iалашбийриг Дела ву). Шу тIаьхьа ма хIитталаш деган дезаршна – шу /бакъдолчух/ дIатовжа кхерамна. Аш /тешалла/ хийцадахь я /и тешалла дан шу/ дуьхьал хилахь – баккъалла а, и Дела ма хилла аш дийриг дика хууш<sup>1</sup>.",<p>Шуна цуьнца бекхам бийр болуш.</p>
629,ХIай ийман диллинарш! Шу теша Делах а‚ Цуьнан элчанах а‚ Цо шен элчане доссош хиллачу жайнах а‚ Цо хьалха доссийначу жайнах а. Делах а‚ Цуьнан маликех а‚ Цуьнан жайнех а‚ Цуьнан элчанех а‚ ТIаьхьарчу дийнах а цатешнарг – и тила ма велла генарчу (к1орггерачу) тиларца.,
630,"Баккъалла а, и тешаш хилларш‚ тIаккха керстадеш‚ юха а тешаш‚ юха а керстадеш‚ тIаккха керстадарца совбуьйлуш берш – Дела вац царна гечдийр долуш а‚ уьш нисбийр болуш а нийсачу новкъа.",
631,Ахь кхаъ баккха мунепикъашка царна лазош долу Iазап хиларца.,
632,"Ишттанаш бу уьш, муъмин нах битина, ца тешаш берш шайна доттагIий лийцинарш. Сийлалла лоьху-те цара цаьргахь? Баккъалла а, сийлалла ерриге а Делан ма ю!",
633,"Цо (Дала) шуьга жайни чохь масийттаза доссош хилла: нагахь санна шуна Делан аяташ харцдеш а‚ сийсаздеш а хазахь‚ цаьрца охьа ма ховша‚ аьлла, – уьш кхечу хабарна тIеберззалц. Вуьшта<sup>1</sup>, – шу, баккъалла а, уьш санна ду. Баккъалла а, цу Дала гулбийр болуш ма бу мунепикъаш а‚ цатешарш а жоьжахати чохь – берриге а.",<p>Шу цаьрца хевшина ладугIуш Iахь.</p>
634,"Уьш бу шу тергалдеш Iаш. Шуна Делера толам хилча‚ цара олу: ""Ткъа тхо а дацара шуьца?"" Нагахь санна цатешачарна дāкъа хилча‚ олу: ""Тхо дацара шуна гIо дан гIерташ‚ шу Iалашдеш муъмин нахах<sup>1</sup>?"" Дала хьукам дийр ду шуна юккъехь къематдийнахь. Цкъа а цатешачарна муъмин нахана тIехь некъ лур бац Дала<sup>2</sup>.","<p>Керстанаш тоьлча‚ цу мунепикъаша цаьрга олу: ""Оха дитина хиллехьара, шу эшор дара оцу бусалбанаша‚ царна юккъехь уьш эшо гIуллакх деш дара тхо.""</p> | <p>""Цкъа а цатешачарна муъмин нахана тIехь некъ лур бац Дала"" -  Ибн-Касира, и аят достуш, аьлла: ""Берриг бусалбанаш х1аллакбан, царна т1ехь кхоччуш урхалла дан аьтто лур бац Дала керстанашна, цхьацца хенахь цхьаболчарна т1ехь царна аьтто хилахь а. Чакхе дуьнанахь а, эхартахь а Делах кхоьручарна хир ю!""</p>"
635,"Баккъалла а, и мунепикъаш Дела Iехо гIерта. И ву уьш Iехош. Шаьш ламазна хIиттича‚ уьш хIуьтту маллой (ца лууш), нахана шаьш гайтархьама‚ кIеззиг бен Дела ца хьехаво цара.",
636,"Уьш лесташ (д1асахьийзаш) бу оцунна (ийманна а, керстаналлина а) юккъехь: хIокхарах а (муъмин нахах а) ца кхета‚ вукхарах а (керстанех а) ца кхета. Ша Дала тилвала витинчунна хьуна карронне а карор ма бац /и нисван/ некъ.",
637,"ХIай ийман диллинарш! Аш ма леца цатешарш, доттагIий бай, муъмин нах битий. Шу лууш ду Дала шайна тIехь билггала делил<sup>1</sup>дан?",<p>Къематдийнахь Деле шайна бехк баккха меттиг юьту аш?</p>
638,"Баккъалла а, мунепикъаш хир ма бу /жоьжахатин/ цIеран уггар бухарчу т1ег1анна (г1ата) т1ехь‚ хьуна каронне а карор ма вац царна гIоьнча.",
639,"Шаьш тōба а дина‚ диканаш а дина‚ Делаца чIагIбелла, шайн дин Далла цIандина берш боцурш. Уьш муъмин нахаца бу. ТIаьхьа лур ю Дала муъмин нахана сийлахь-йоккха ял.",
640,"ХIун дийр ду Дала шуна Iазап дина, баркалла олуш а, тешаш а шу хилча? И Дела хилла баркалле<sup>1</sup>верг а‚ хууш верг а.","<p>Аятан маь1на ду Дала муъмин нахана 1азап дийр дац дуьненахь а, эхартахь а, уьш Делах кхоьруш дика лелаш белахь. Дела Шен дуьхьа йинчу к1еззиг 1амална дуккха мела луш ву.</p>"
641,Далла ца деза вон хабарш даржадар<sup>1</sup>‚ шена зулам динчо бен. И Дела хилла хезаш верг а‚ хууш верг а.,"<p>Далла ца деза аш вовшашна луьйш долу‚ вовшах ца дешаш долу‚ нахана буьйха луьйш долу хабарш шайна юккъехь даржор. Шена зулам динчу стага мегар ду шена динчу зуламах а, и динчу стагах а лаьцна кхечаьрга дийцар.</p>"
642,"Аш гучудаккхахь диканиг‚ я хьулдахь и‚ я гечдахь /шена вон динчунна/ вониг, – /мела бу шуна/. Баккъалла а, и Дела Ша ма хилла гечдеш верг а‚ ницкъ кхочуш верг а.",
643,"Баккъалла а, Делах а‚ Цуьнан элчанех а ца тешаш берш‚ шаьш лууш берш Далла а‚ Цуьнан элчанийн а юкъ эгIо‚ шаьш олуш берш: ""Теша тхо цхьаболчарах‚ ца теша тхо вукхарах""‚ шаьш лууш берш цу юккъехь некъ лаца (карабан) –",
644,"Баккъалла а, уьш ма бу хьакъболу керстанаш. Цу керстанашна Оха кеч ма дина сийсаза долу Iазап.",
645,Шаьш Делах а‚ цуьнан элчанех а тешнарш‚ царах цхьа а ца къестош берш – уьш бу Оха шайна тIаьхьа ял лур ерш. И Дела хилла гечдеш верг а‚ къинхетаме верг а.,
646,"Хьоьга доьху жайнан охIлано шайга стиглара жайна доссаде‚ бохуш. Мусага цул доккханиг дийхира цара‚ элира: ""Дела гайта тхоьга гуччахь"". ТIаккха стиглара цIаро схьалецира уьш шайн зулам бахьанехь. ТIаккха эса<sup>1</sup>схьалецира цара (1ибадат дан) шайга билгалонаш схьаеъначул тIаьхьа. Цунна а гечдира Оха. Мусага делира Оха билггал делил.",<p>Мусан умматан цхьана тобано эсанна Iибадат дира.</p>
647,"Церан тIехула лам айбира Оха, цаьрца бартбеш /и тIелацийтархьама/‚ Оха элира цаьрга: ""НеIарехула чоьхьадовла, сужуд деш"". Элира Оха цаьрга: ""/Делан/ дозанех ма довлалаш шоьтдийнахь<sup>1</sup>"". Цаьргара нуьцкъала ваIда ийцира Оха.","<p>Мусага даийтина Таврат тIе ца лоцуш хилла болу Исраилан к1ентий (жуьгтий)‚ Дала царна тIоьхула Синаъ (Синай) лам айбина, кхерийра уьш. ТIаккха и тIеийцира цара. Дала царна даздира шоьтаде. Цуьнан хьурматна цхьа а вон хIума лело ца мегара царна. Дала цигахь цаьрца барт бира (ваIда йира)‚ цара шаьш дан дезарг дуьйцуш‚ Дала Ша царна ден дерг дуьйцуш.</p>"
648,"Цара и шайн барт бохорна‚ уьш Делан аятех цатешарна‚ цара цхьа а бехк боцуш пайхамарш байарна‚ церан ""тхан дегнаш мужулт (хьарчийна)<sup>1</sup>ду"", аьлла, дош бахьанехь /Дала неIалт аьлла царна/. Дала мухIар тоьхна церан /дегнашна/ уьш цатешар бахьанехь. Цхьа Iеззиг берш бен /царах/ тешар болуш бац.",<p>Ийман чугIур долуш дац дегнашка.</p>
649,Уьш цатешар бахьанехь‚ церан Марьямах<sup>1</sup>лаьцна аьлла долу дош – деза-доккха эладита бахьанехь /неIалт аьлла царна/.,"<p>Iийса пайхамаран нана Марьям нахаца лелаш ю, аьлла, хилла цара, и берах юьйла хиъча, Дала цуьнан кийрахь Iийса кхоьллина (и маре яхна а йоцуш).</p>"
650,"Церан: ""Баккъалла а, Оха вийна Масихь – Марьяман кIант Iийса Делан элча"", – аьлла, дош бахьанехь а (и дерриге а бахьанехь Iазап дина Оха царна). Вийна вац цара и‚ ирх оьллина а вац цара и. Мухха делахь а, царна /цхьа кхин/ тарвеллера цунах. Баккъалла а, цу чохь хилпало йинарш – цунах шеконехь бу-кх уьш. Цуьнан цхьа а Iилма дац цаьргахь – шайна мотталуш долчунна тIаьхьахIоттар бен. Ца вийна цара и, баккъалла а,",
651,Дала Шена герга хьалаваьккхина и. И Дела хилла веза верг а‚ хьукам /нийса/ деш верг а.,
652,Жайнин охIланах цхьа а вац цунах тешар волуш бен и<sup>1</sup>валале‚ къематдийнахь и хир ву царна дуьхьал теш.,<p>И жайнан охIлан стаг валале‚ тIаккха цуьнан иймано пайда бийр бац цунна; я и Iийса юха дуьненчу ваьлла валале.</p>
653,Жуьгташкара даьлла зулам бахьанехь хьарам дира Оха царна диканаш‚ хьалха шайна хьанал хилла долу‚ Делан некъах цара дуккханнаш дIатовжор бахьанехь а.,
654,"Цара риба<sup>1</sup>эцар бахьанехь, шайна дихкина хилла долу‚ цара харцонца нехан даьхни даар бахьанехь а. Царах керстанашна лазош долу Iазап кечдина Оха.",<p>Риба – декхарна тIе хIума даккхар (процент яккхар).</p>
655,"Мухха делахь а, царах кIорга Iилма хууш берш а‚ муъминаш<sup>1</sup>а ийман диллина бу хьоьга доьссинчуьнга а (Къуръане)‚ хьоьл хьалха доьссинчуьнга а‚ хIоттош бу ламаз‚ луш бу закат‚ Делах а‚ эхарт дийнах а тешаш бу. Царна тIаьхьа Оха лур ма ю сийлахь – йоккха ял.","<p>Муъмин (дуккха – муъминаш) – 1арбашха: مؤمن Делах тешаш верг, иймāн дерг.</p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p>"
656,"Баккъалла а, Оха вехьий<sup>1</sup>даийтира хьоьга‚ Нухье а‚ цул тIаьхьа пайхамаршка даийтарх терра. Вехьий даийтира Оха ИбрахIиме а‚ ИсмаIиле а‚ Исхьакъе а‚ ЯIкъубе а‚ ЯIкъубан тIаьхьене а‚ Iийсага а‚ Аюбе а‚ Юнусе а‚ ХIаруне а‚ Сулеймане а. Давуде делира Оха Забур<sup>2</sup>.",<p>Вехьий – Дала пайхамаршка Джабраил маликехула кхоьхьуьйтуш хилла болу хаамаш.</p> | <p>Забур- Дала Давуд пайхамаре доссийна жайна (Псалтырь‚ Псалмы).</p>
657,Элчанашка‚ Оха хьайга хьалха бийцина болчу‚ Оха хьайга бийцина боцчу а /элчанашка вехьий даийтира Оха/. Мусага хабар дийцира Дала /схьадиллинчу/ дийцарца.,
658,Элчанашка‚ шаьш кхаъ боккхуш хилла болчу а‚ кхерам туьйсуш хилла болчу а /даийтира Оха вехьий/ нахана Далла тIехь делил цахилийтархьама элчанел тIаьхьа. Дела веза верг а‚ хьукам /нийса/ деш верг а хилла.,
659,"Мухха делахь а, Дала тешалла до хьоьга доссинчуьнца – Цо доссийна и Шен Iилманца. Маликаша а до тешалла. Кхачо хилла Делаца теш хилар.",
660,"Баккъалла а, и цатешашнарш‚ Делан новкъара /нах/ юьстахбохуш берш – уьш тилабелла генарчу тиларца.",
661,"Баккъалла а, и цатешнарш‚ зулам динарш – ма вац Дела царна гечдан воллуш‚ уьш нисбан /воллуш нийсачу/ новкъа‚",
662,Жоьжахатин новкъа бен‚ уьш цу чохь даима лаьтташ. И хилла Далла атта.,
663,ХIай нах! Шуьга веана элча бакъонца шун Кхиош-кхобучуьнгара‚ аш ийман дилла – иза дика ду шуна. Аш керстадахь – Делан ма ду стигланашкахь а‚ лаьттахь а мел дерг. Дела хилла хууш верг а‚ хьукам /нийса/ деш<sup>1</sup>верг а.,"<p>Делан сибат حكيم (Хьаким) кхузахь Хьукам /нийса/ деш верг, олий гочдеш ду, цхьа кхечахь- Хьукам /нийса/ деш верг, хьикмате верг олий – цхьана маь1нехь ду уьш.</p>"
664,"ХIай жайнан охIла! Дукха тIех ма довла шайн динехь. Ма āла Далла тIехь бакъдерг бен. Баккъалла а, Масūхь<sup>1</sup>, Марьяман кIант Iийса – Делан элча ву‚ Цуьнан дош ду‚ Цо ша делла хилла долу Марьяме‚ Цунах са а ду – ийман дилла Деле а‚ Цуьнан элчанашка а. Аш ма āла: ""Кхоъ<sup>2</sup>"". Совца – шуна дика хир ду. АллахI – цхьа Дела ву‚ цIена ву и Шен доьзалхо хиларх. Цуьнан ма ду стигланашкахь а‚ лаьттахь а мел дерг. Кхачо хилла Делаца векал<sup>3</sup>хилар.","<p>Масūхь – الْمَسِيحُХьаьхнарг– грекийн маттахь: Христос. Хьалха деъна оцунах лаьцнарг.</p> | <p>Кхоъ – кхузахь: троица – Дела-да‚ Дела-кIант‚ Дела-са бохуш долу насарийн динехь дерг. </p> | <p>Дела диканиг ву Шена т1етовжа, таваккал дан.</p>"
665,"Куралла янне а йийр яцара Масūхьа Делан лай хила‚ герга долчу маликаша а йийр яцара. Цуьнан Iибадатна куралла йинарг, дозалладинарг – тIаккха Шена тIе гулвийр волуш ву Цо массо а.",
666,Ийман диллинарш а‚ диканаш динарш а – царна бекхамна лур ю шайн ял‚ Шен комаьршаллица Цо совбохур бу уьш. Амма куралла йинарш а‚ дозалладинарш а – Iазап дийр ду царна лазош долчу Iазапца‚ царна карор вац Дела воцург доладийриг а‚ гIоьнча а.,
667,ХIай нах! Еана шуьга шун Кхиош-кхобучунгара билгало. Къегина нур доссийна Оха шуьга.,
668,Деле ийман диллинарш‚ Цуьнца чIагIбелларш – тIаккха кхачор бу Цо уьш Шегара къинхетаме а‚ комаьршалле а‚ нисбийр бу Цо уьш Шена тIе нийсачу новкъа.,
669,"Хьоьга жоп доьхуш бу уьш цхьацца хаттаршна. Ахь āла: ""Дала кхетор ду шу шен доьзалхо я да, буха а ца вуьсуш, веллачун хьокъехь: нагахь санна цхьа стаг лахь‚ бухавуьсуш шен доьзалхо а, /да а/ воцуш‚ бухаюьсуш ю цхьа йиша – цунна цо бухадитинчух нийсса ах лур ду. Вашас оьцу йишин дерриг ирс‚ нагахь санна цуьнан (йишин) доьзалхо вацахь. Нагахь санна ши йиша буха йисина елахь – цу шинна, кхо дāкъа дина, ши дāкъа лур ду цо бухадитинчух. Нагахь санна бухабисина белахь вежарий а‚ йижарий а – боьршачунна шина зудчунна кхочу дāкъа лур ду. Шуна и билгалдеш ву Дела шу тила цадалархьама. И Дела массо а хIума хууш ву.",
670,"ХIай ийман диллинарш! Кхочушбе чIагIамаш<sup>1</sup>. Хьанал дина шуна хьайбанаш<sup>2</sup>, шуна /хьарам ду аьлла/ дийцина хилла доцурш а‚ шу ихьрам<sup>3</sup>дихкина долуш, таллар дина экха доцург а. Баккъалла а, Дела хьукам деш ву Шена луъург.",<p>Шаьш цхьанца бина хилла болу барт‚ договор.</p> | <p>Хьайбанаш – кхузахь: эмкал‚ етт‚ уьстагIий – уьш шуна даа хьанал ду.</p> | <p>Хьаьждехкар. Хьаьж дихкинчунна хьарам ду олхазарш‚ кхин акхарий лийца‚ уьш даа.</p>
671,"ХIай ийман диллинарш! Аш хьанал ма де Делан Iадаташ (Дала хьарам динарг хьанал ма де)‚ хьарам беттанаш<sup>1</sup>а‚ хьаьжцIа чу гIурбанна далийна долу бежана а /ма диэ и/‚ шайн логах туьтеш кхазийна долу хьайбанаш а<sup>2</sup>‚ Хьарме<sup>3</sup>баьхкина нах‚ шайн Кхиош-кхобучуьнгара дозалле а‚ резахиларе а догдохуш болчу /лара уьш‚ тергал де и хьурматаш/. Шаьш хьаьжалла даьстича, таллар де шайна акхарошна. /Хьалха/ шу Деза Маьждиге<sup>4</sup>ца дуьтуш хилла болчаьрга шун хиллачу цабезамо шу ма дуьгийла /хIинца/ царна тIелата (Делан дозанех довларна тIе). Аш вовшийн гIо лаца диканна тIехь‚ Делах кхерарна тIехь. Аш вовшийн гIо ма лаца къинна тIехь‚ тIелатарна тIехь. Шу Делах кхера /и ца дан/. Баккъалла а, и Дела чIогIа ву бекхам барехь.","<p>Хьарам беттанаш – Дала базбина, шайна чохь тIом бан ца мега беттанаш: зуль къаIда‚ зуль хьиджа‚ мухьаррам‚ ражаб.</p> | <p>Нахана довзийтархьама логах кхазийна хIуманаш.</p> | <p>Хьарм – Ка1ба, хьаьжц1а.</p> | <p>Деза Маьждиг – Маккахь КаIбина гонахь долу бусалба динан коьрта маьждиг. Цигахь тIом бан мегаш дац.</p>"
672,"Шуна хьарам йина къен елла хIума а‚ цIий а‚ хьакхин жижиг а‚ Дела воцчун цIе йоккхуш дийна /бежана/ а‚ лаг таIийна (са дуькъна) дийнарг а‚ шена хIума тоьхна дийнарг а<sup>1</sup>‚ лакхара охьадоьжна делларг а‚ кхечо маIа тоьхна дийнарг а‚ экхано дийнарг а, аш цIандина доцург (экхано лаьцначул таьхьа аш хьакха деззачу кепара урс хаькхна делахь – мегар ду даа)‚ т1улгана (ц1ушна)<sup>2</sup>лерина урс хьаькхнарг а‚ аш пхерчашцапал тесна декъна хилларг а. И фасикъ хIума ду (Далла муьт1ахь хиларх д1авалар). Тахана дог диллина керстанаша шун динах<sup>3</sup>. Шу царах ма кхера. Шу Сох кхера. Тахана чекхдаьккхина Ас шуна шун дин‚ кхочушдина шуна Сайн ниIмат. Реза хилла Со Ислам шуна дин хиларца. Нагахь санна цхьанна чIогIачу мацаллехь /царах хIума/ ца ваьлла яахь, ша къа дарна тIегIерташ воцуш‚– баккъалла а, Дела гечдеш а‚ къинхетаме а ма ву (цу хьарам йолчух кIеззиг хIума яа мегар ду цунна мацалла ца вала).","<p>Цуьнца нислуш ду ша электрически токаца дийна долу бежана а.</p> | <p>Т1улг (ц1у) – 1аьрбийн маттахь: ألنصب (Аль-нусуб). Кхузахь: жех1ал заманчохь Хьажц1ин гонахь хилла болу боьг1на т1улг (идол). И базбеш хилла мушрикаша (дуккха делий бу бохучара), цунна лерина г1урбанан бежнаш а дойуш. И хьарам деш ду Дала.</p> | <p>Шу ислам дин д1атесна, шайн хьалха хиллачунна т1е юхадерзарх х1инца дог диллина керстанаша. </p>"
673,"Хьоьга хоьтту цара: ""ХIун хьанал йина ю шайна /яа/?"" бохуш. Ахь āла: ""Хьанал йина шуна цIена хIуманаш а‚ Дала шайна Iамийнчух – аш Iамийна хилла долчу дйинато лаьцнарг<sup>1</sup>а. Аш даа цо шайна лаьцначух‚ Делан цIе яккха цунна тIехь‚ Делах кхера шу. Баккъалла а, и Дела сиха ву хьесап дарехь "".",<p>Аш Iамийна долчу‚ масала‚ жIаьло лаьцна шуна олхазар – и даа хьанал ду шуна урс хьаькхинчул т1аьхьа.</p>
674,Тахана хьанал йина шуна цIена хIуманаш‚ жайнан охIлан кхача а хьанал бу шуна‚ шун кхача хьанал бу царна а. Муъмин зударех<sup>1</sup>цIена гIиллакхе берш (нахаца ца лелаш берш)‚ шул хьалха шайга жайна доссийначарех<sup>2</sup>цIена гIиллакхе зударий (нахаца ца лелаш берш) хьанал бу шуна /маре бало/‚ аш церан мах белча‚ шу боьханиг дан гIерташ ца хилча‚ доттагI лаца<sup>3</sup>гIерташ дацахь. Ийман харцдеш милла велахь а – цуьнан Iамал яйна‚ эхартахь и хир ву эшначарех.,"<p>Муъмин зуда – бусалба зуда.</p> | <p>Шул хьалха шайга жайна доссийнарш – жайнан охIла: жуьгтий а‚ насараш а (христианаш). Цара бина кхача хьанал бу бусалбанашна‚ церан цIена‚ гIиллакхе зударий бало мегар ду, шайна дог1у урдо луш, шарIаца чIагIбеш‚ зина дерг лело ца гIерташ.</p> | <p>ДоттагI лацар – шар1аца шен долахь йоцчу зудчуьнца къайлаха лелар (зина дар). </p>"
675,"ХIай ийман диллинарш! Шаьш ламазна т1ехIуьттуш (ламазна кечлуш), шайн яххьаш йила‚ куьйгаш а дила голашка кхаччалц‚ шайн коьртах /хьаж т1ера к1есарк1агчу кхаччалц хица т1адийна шина куьйган п1елгаш д1а-схьа/ хьакха‚ когаш била хьорканашка кхаччалц. Шайна т1ехь хи<sup>1</sup>делахь – лийча. Нагахь санна шу цомгуш делахь‚ я новкъахь делахь‚ я шух цхьаъ ц1анонна ваханчуьра веънехь‚ я шу зударех хьакхаделлехь<sup>2</sup>‚ шуна хи ца карадахь – тема<sup>3</sup>де цIенчу латтаца. Аш хьакха цунах (латтах) шайн яххьех а‚ куьйгех а. Шуна хало ян лууш вац Дела‚ мухха делахь а, шу цIандан лууш ву И Шен ниIмат шуна кхочушхилийтархьама‚ шу хилахьара баркалла олуш.","<p> Т1ехь хи хилар – кхузахь: зудчуьнца гергара юкъаметтиг хиллачул тIаьхьа лийчаза верг.</p> | <p>Я шу зударех хьакхаделлехь- Къуръанчохь: أَوْ لاَمَسْتُمُ النِّسَاءИ дош ( لامس Лямаса-хьакхавалар) тидарехь 1еламнахана юккъехь хилпалонаш ю. Шафи1ис ламаз карара долуьйту хийрачу, яло мегаш йолчу зудчух дуьхьал х1ума а йоцуш муьлххачу кепара хьакхавелча,  Абу-Хьанифата ца долуьйту. Цо и гергарчу юкъаметтигна т1едихьна. Ткъа Малика шовкъ йолуш хьакхавелча а бен ца долуьйту.</p> | <p>Тема – шена хи ца карийча, ламаз эца я шена хи тIера даккха магош ду шен куьйгаш цIенчу лаьттах тухуш, и юьхьах а‚ т1аккха юха а лаьттах тухуш, куьйгий бухахула пхьаьрсех а хьакхарца‚ ният деш‚ хьалха вай ма-аллара. </p>"
676,"Аш дагадаийта шайна хилла Делан ниIмат‚ Цуьнан барт Ша шуьца бина хилла болу‚ шаьш āлар /дагадаийта/: ""Ладуг1уш а ду, муьтIахь а ду""‚− аьлла. Шу Делах кхералаш. Баккъалла а, и Дела Ша хууш ма ву дегнашкахь дерг.",
677,"ХIай ийман диллинарш! Шу хилалаш хIиттина Далла тешаш хилла нийсонца. Цхьана нахе болчу цабезамо шу диггане а ма дуьгийла нийсо цаярна тIе. Нийсо елаш‚ и герга ю Делах кхерарна‚ шу Делах кхералаш. Баккъалла а, и Дела сов дика хууш ву аш дийриг.",
678,Дала ваIда йина ийман диллинчарна а‚ дика Iамалш йиначарна а – царна хир ду гечдар а‚ сийлахь-йоккха ял а.,
679,/Дин/ керстадина‚ Тхан аяташ харцдинарш – уьш бу жоьжахатин дай.,
680,ХIай ийман диллинарш! Аш дагадаийта шайна тIехь хилла долу Делан ниIмат. Цхьа къам ма дарий бала кхаьчна шуна тIе куьйгаш кховдо<sup>1</sup>– Цо духатеттира шух церан куьйгаш. Шу Делах кхералаш‚ Далла тIетевжийла муъмин нах.,"<p>Дала бусалба нахана дагадоуьйтуш ду: Хьудайбият дийнахь къурайшаша вахийтина хилла 50 стаг бусалба нахана цIеххьана тIе а латий, уьш байа‚ аьлла. Хьудайбият – Маккана генахь йоцу цхьа юрт. Цигахь машар бина бусалбанаша керстанашца 10 шарна.</p>"
681,"Дала барт бира Исраилан кIенташца‚ царах шийтта тешаме стаг вахийтира Оха‚ Дала элира: ""Со шуьца ву.” Аш ламаз хIоттадахь‚ закат лахь‚ Сан элчанех тешахь‚ аш цаьргахьа гIо даккхахь, аш Далла /юхалург/ хаза декхар лахь – шун вонаш дойур ма ду Ас‚ бошмашна чу (ялсамане) дохуьйтур ма ду шу‚ шена бухахула хиш оьхуш йолчу. Цул тIаьхьа шух керстаналла динарг – нийса некъ тилийнарг ма ву и.",
682,"Цара и шайн ваIда (барт) йохорна неIалт аьлла Оха царна‚ церан дегнаш дина къиза‚ дош хуьйцуш бу уьш шен меттигера<sup>1</sup>. Дицдина цара /Дала/ шайга /хьехамца/ доссийна хиллачух цхьа дāкъа. Хьо (хIай Мухьаммад) дIатуьлур ма вац цаьргара тешнабехкана тIенисвларх‚ царах цхьа кIеззиг боцчучарах<sup>2</sup>бен. КъинтIера вала царна‚ гечде царна<sup>3</sup>. Баккъалла а, Далла дукхабеза диканиг деш берш.","<p>Таврат чохь дерг хуьйцуш‚ шайгара яздеш.</p> | <p>Царах цхьа к1еззиг берш боцучара тешнабехк бийр бу хьуна.</p> | <p>Оцу аятан хьукам дIадаьккхина ""Бараат"" (""Тавбат"") суратан аяташа, джизьят (гIуда) тIедилларца. </p>"
683,"Оха ваIда ийцира тхо насараш (христианаш) ду аьллачаьргара‚ цара а дицдира цхьа дāкъа шеца шайна хьехам бина хилла долчух. Царна юкъатесира Оха мостагIалла а‚ оьгIазло а къематде хIотталц‚ тIаккха дуьйцур ду Дала‚ уьш хIун деш хилла, аьлла.",
684,ХIай жайнан охIла! Веана шуьга Тхан элча<sup>1</sup>‚ аш жайнах хьулдеш хилла долу дуккханиг шуна билгалдеш волу‚ дукханиг гучу ца доккхуш а дуьту цо. Деана шуьга Делера нур а‚ билгала жайна а<sup>2</sup>.,"<p>Мухьаммад пайхамар, Делера салам хуьлда цунна.</p> | <p>Сийлахь долу Къуръан.</p>"
685,Цуьнца нисво Дала Ша резахиларна тIаьхьахIоьттинарг машаран некъашка<sup>1</sup>‚ боданашкара нуьре арабоху Цо уьш Шен лаамца‚ нисбо Цо уьш нийсачу новкъа.,<p>Машаран некъ-кхузахь: жоьжахатих к1елхьарвоккху ялсамане вуьгу некъ.</p>
686,"Керстаналла дина шаьш аьллачара: ""Баккъалла а, Дела − И ма ву Марьяман кIант Масūхь<sup>1</sup>"". Ахь āла: ""Делера цхьанна хIуманна доладалуш мила ву, Цунна лиъча хIаллакван Марьяман кIант Масūхь а‚ цуьнан нана а‚ лаьттахь мел дерг а?"" Делан ма ду стигланийн а‚ лаьттан а долалла‚ царна юккъехь дерг а. Шена луург кхуллуш ву И. И Дела массо а хIуманна тIехь ницкъ кхочуш ма ву.",<p>Масихь-1аьрбийн маттахь مسيح «Хьаьхнарг». Грекийн маттахь:Христос. Оцунах лаьцнарг хьалха деана. </p>
687,"Жуьгташа а‚ насараша<sup>1</sup>а элира: ""Тхо ду Делан кIентий а‚ Цуьнан дукхадезарш а"". Ахь āла: ""Ткъа шуна Iазап хIунда до Цо шун къинош бахьанехь? ХIан-хIа‚ шу адамаш ду Цо кхоьллинчарах. Шена луучунна гечдийр ду Цо‚ Шена луучунна Iазап дийр ду. Делан ду стигланийн а‚ лаьттан а долалла‚ царна юккъехь дерг а‚ Цуьнга ду /массеран а тIаьххьара/ дIадерзар"".","<p>Насараш – христианаш. Нохчийн маттахь ""христиан"" олу дош ""керста"" олуш гочдеш дара. Цигара схьадаьлла ду и дош. Делахь а, ""керста"" боху дош дIадирзина вайлахь ""уггар Делах цатешарг "", ""Далла инкарло еш верг"" бохучу маьIне. Кхузахь а‚ кхечахьа а ""керста"" бохург цу маьIнехь далош ду‚ ткъа ""христианаш"" боху дош ""насараш"" я ""масихьаш"" аьлла хир ду.</p>"
688,"ХIай жайнан охIла! Веана шуьга Тхан элча /Мухьаммад/, билгаладоккхуш шуна /хIуманаш/ элчанаш бахкар сацаделла хиллачу муьрехь‚ шуьга ца алийтархьама: ""Ца веана тхоьга кхаъ боккхург‚ ца веана тхоьга кхерам тосург"". Веана шуьга кхаъ боккхург а‚ веана шуьга кхерам тосург<sup>1</sup>а. Дела массо а хIуманна тIехь ницкъ кхочуш ма ву.","<p>Кхаъ боккхург‚ кхерам тосург – иштта гочдеш ду 1аьрбийн дешнаш: بشير, نذير ( башир, назир): элча‚ тешначарна ялсаманица кхаъ боккхуш волу‚ цатешначарна Iазап хир ду‚ аьлла‚ кхерам тосуш волу.</p>"
689,"/Хьахаде/ Мусас ма аьллера шен къоме: ""ХIай сан къам‚ дагадаийта шайна тIехь хилла долу Делан ниIмат: Цо шуна юккъехь пайхамарш хилийтира‚ шух бира паччахьаш, шуна делира Iаламех цхьанна ца делларг<sup>1</sup>.","<p>Фир1авнан йийсарах хьалхадехира шу, х1орд бийкъира шуна …</p>"
690,"ХIай сан къам! Чу гIо Дала шайна /хила/ яздина долчу дезачу лаьтта (махка)<sup>1</sup>‚ юха ма довла - тIаккха шу эшначаьрга д1адоьрзур ду"".","<p>Деза латта – кхузахь: Палестинехь йолу г1ала- Байтул Макъдис (цуьнан кхин ц1ерш: Къудс, Байтул Мукъаддас,Иерусалим). Иштта аьлла цунах цигахь дукха пайхамарш баьхна дела.</p>"
691,"Цара элира: ""ХIай Муса‚ цу чохь цхьа нуьцкъала къам ду‚ тхо даханне а цу чу гIур ма дац уьш арабовлалц цу чуьра. Уьш арабевлча цу чуьра – тхо чу гIур ду"".",
692,"Кхоьруш болчарах Дала шайна ниIмат (бакъ дин) делла волчу шина стага элира: ""Чу гIо царна<sup>1</sup>неIарехула‚ шу цу чу дахча – шу тоьлла ду. Далла тIетовжа‚ шаьш тешаш делахь"".","<p>Къудсехь (Иерусалимехь) болчу керстанашна. Уьш хилла ЮшаI а, Калиба а – ши ийман диллина стаг.</p>"
693,"Цара элира: ""ХIай Муса‚ тхо цкъа а цу чу гIур ма дац‚ уьш цу чохь мел бу‚ хьада хьо а, хьан Кхиош-кхобург а гIо‚ лата шу шиъ‚ тхо кхузахь хевшина Iийр ду"".",
694,"Цо (Мусас) элира /Деле до1а деш/: ""Сан Кхиош-кхобуш волу (Дела)‚ со доладеш ма вац сан син а‚ сан вешин а бен‚ дIакъастаде тхо хIокху фасикъ къомах /Хьан нийсачу хьукамца/"".",
695,"Элира /Дала/: ""Царна хьарам ю иза<sup>1</sup>. Шовзткъа шарахь бевлла лелар бу уьш лаьттахула. Ахь гIайгIа ма е фасикъ къомах"".",<p>Иерусалим‚ Палестина.</p>
696,"Дийца царна Āдаман шина кIантах (Къабилах а, ХIабилах а) лаьцна бакъдерг. Хьахаде: цара шиммо а гIурба дийнера‚ цхьаннан (ХIабилан) и къобал хилира‚ вукхуьнан (Къабилан) и къобал ца хилира. Цо (Къабила) элира: ""Ас вуьйр ву хьо"". Цо (ХIабила) элира: ""Дала къобалдо /Делах/ кхоьруш болчеран.",
697,"Ахь суна хьан куьг айдахь со вен‚ ас айдийр ма дац сан куьг хьо вен. Баккъалла а, со кхоьру Делах‚ Iаламийн Дех.",
698,"Суна лаьа хьо верза /Далла тIе/ сан къица а‚ хьан къица а – тIаккха хьо хир ву (жоьжахатин) цIеран дайх (цхьаъ). И бу бекхам зуламхошна"".",
699,Хаздира цунна шен сино шен ваша вен‚ цо (Къабила) и (ХIабил) вийра‚ – и хилира эшначарех.,
700,"Дала къиг яхийтира латта охкуш цунна гайта‚ муха хьулдо шен вешин дакъа. Цо элира: ""ОхI‚ ма дакъазваьлла со‚ цу къийгах тарваллал‚ хьулдан /ца хууш/ сайн вешин дакъа"". И хилира дохкобевллачарех<sup>1</sup>.",<p>И шен ваша верна дохко ца ваьллера Къабил - цуьнан дакъа шена дIахьулдан цахаарх дохковаьллера.</p>
701,"Цуьнан дуьхьа яздира Оха Исраилан кIенташка: са дийнарг‚ сина дуьхьал а я лаьттахь лелочу вочу хIуманна дуьхьал а доцуш‚ массо а нах байинарг санна ву. И дендинарг – массо а нах денбинарг санна ву. Цаьрга баьхкина Тхан элчанаш билгалонашца (Делан аяташца)‚ тIаккха, баккъалла а, дукхаберш царах цул тIаьхьа а лаьттахь тIаламза (Делан дозанал т1ехбовлурш) ма бу.",
702,Делаца а‚ Цуьнан элчанца а тIом беш болчеран а‚ лаьттахь боьханиг даржо гIертачеран а бекхам бу уьш байар‚ я ирхъохкар‚ я церан куьйгаш а‚ когаш а хедор дуьхь-дуьхьал дерш <sup>1</sup>‚ я махкара арабахар. Иза царна дуьненахь а сийсаза хилар ду‚ эхартахь царна деза-доккха долу Iазап ду.,<p>Аьтту куьг а‚ аьрру ког а.</p>
703,"Шу<sup>1</sup>шайна тIедерзале (шаьш жоьпе озадале) тōба дина боцурш. Шуна хаалаш, Дела гечдеш а‚ къинхетаме а вуйла.",<p>Шун хьаькам я къеда царна та1зар дан т1еверзале.</p>
704,"ХIай ийман диллинарш! Делах кхералаш‚ Цунна /муьтIахь хиларца, Iибадат дарца/ гергадало некъаш лехалаш<sup>1</sup>‚ Цуьнан дуьхьа къийсам латтабелаш – шу даккхийдеда там бу.",<p>И Дела резахиларна гергавохуьйту Iамал елаш.</p>
705,"Баккъалла а, керстанашна лаьттахь мел дерг а‚ цуьнца кхин и саннарг хилча а къематдийнан Iазапна дуьхьал дала /цунах кIелхьардовлархьама/ – къобалдийр дацара цаьргара. Царна лазош долу Iазап ду.",
706,Луур долуш бу уьш цIергара арабовла‚ бевр бац уьш цу чуьра ара. Царна /гуттар/ лаьтташ долу Iазап хир ду.,
707,"Къу, боьрша стеган а‚ къу зудчун а, – дIахедаде церан шиннан а куьйгаш цара лачкъийначунна дуьхьал бекхамна, Делера таIзарна<sup>1</sup>. И Дела веза верг а‚ хьукам /нийса/ деш верг а ву.","<p>Бусалба динан критикашна х1ума лач1къинчун куьг хадор ч1ог1а къиза та1зар хета. Ткъа и иштта дац. Цкъа-делахь, и та1зар кхочушдан шар1ан кхиэло тидаме эца дезаш ду дуккха шарт1аш, царах ду: зуламхо тешаша тешалла дарца я ша къарваларца билгалаваьккхина хилар, зуламхо кхоччуш шен декхарш кхочушдалеш хилар, лач1къийна х1ума мехала хилар ( динаран 4-г1а дакъа я цул алсам = 1.5 грамм я цул алссам дешин барам), д1алач1къийначуьра къайлаха схьаэцна хилар, лач1къийна х1ума ша и саннарг 1алашйечу кепара 1алашйина хилар. Шолг1а- делахь, оцу кепара та1зар даро и тайпа зуламаш дерриг д1а ца дахахь, хаалуш к1еззиг дийр ду. Вайна гуш ду х1уманаш лач1къийнарш набахти чохь хаза хан йоккхий, цигара арабевлача, шайн зуламашна т1е юхаберзар.</p>"
708,"Шен зуламал тIаьхьа тōба динарг а‚ тIаккха дика Iамалш йинарг а, – баккъалла а, Дала тōба къобалдийр ду цуьнан. Баккъалла а, Дела гечдеш верг а‚ къинхетаме верг а ву.",
709,"Хьуна ца хаьа, и Дела хилар стигланийн а‚ лаьттан а долалла Шегахь долуш? Шена луучунна Iазап до Цо‚ Шена луучунна гечдо. И Дела массо а хIуманна тIехь ницкъ болуш ву.",
710,"ХIай элча! Хьо сингаттаме ма войла керстаналлехь сихбеллачара‚ уьш хиллехь а шаьш багахь аьллачарах: ""Тешна тхо"" - тешна дац церан дегнаш<sup>1</sup>; уьш хиллехь а шаьш харцдолчуьнга ладоьг1уш хиллачу, шаьш хьо волчу /куралла еш, ца бешаш / ца баьхкинчу кхечу нахе<sup>2</sup>ладоьг1уш хиллачу жуьгтех<sup>3</sup>. Уьш бу дош шен меттигера дIадоккхуш‚ кхечухьа хIиттош<sup>4</sup>. Цара олу: ""И шайга деллехь – схьалаца‚ шайга ца деллехь – ларло<sup>5</sup>"". Дала шена питана<sup>6</sup>лууш волчунна – цунна Делера цхьанна хIуманна доладийр дац ахь. Уьш бу Далла шайн дегнаш цIандан ца лууш берш. Царна дуьненахь сийсазалла ю‚ эхартахь царна деза-доккха Iазап ду.","<p>Уьш бу мунепикъаш.</p> | <p>Уьш хилла Хайбарехь бехаш хилла болу жуьгтий.</p> | <p>Уьш хилла бану-къаризаттайпанан жуьгтий. Цара лелош долчу вочу х1уманаша а пошме ма войла хьо, боху Дала Мухьаммад элчане (Д.с.х.ц).</p> | <p>Таврата чохь дерг хуьйцуш.</p> | <p>Шайн цхьана хьал долчу стага гIалат (къа) дича‚ цуьнан бекхам Таврата чохь чIогIа хилча‚ цара олуш хилла: ""Хьада, Мухьаммаде дайта хьукам. И к1еда делахь −къобалде‚ чIогIа делахь – ларло‚ генавала цунах"".</p> | <p>Питана – кхузахь: керстаналла, тилавалар.</p>"
711,"ЛадоьгIурш бу уьш харцдолчуьнга‚ юурш бу уьш хьарам мел ерг. Уьш хьо волчу багIахь‚ хьукам де царна юккъехь‚ я дIаверза царах. Хьо царах дIавирзича‚ хIумма зен дийр дац цара хьуна. Айхьа хьукам деш‚ нийсонца хьукам де царна юккъехь. Баккъалла а, Далла беза нийсо лелораш.",
712,Хьоьга хьукам муха дойту цара? Цаьргахь Таврат ма дуй‚ шена чохь Делан хьукам долуш! ТIаккха цул тIаьхьа а дIабоьрзу уьш /Делан некъах/ – бац уьш муъмин нах.,
713,"Баккъалла а, Оха охьадоссийна Таврат /Мусага/‚ шена чохь нийса некъ а‚ нур а долуш. Цуьнца хьукам до жуьгташна /Делан гIуллакхна/ муьтIахь хилла болчу пайхамараша а‚ /цуьнца хьукам до/ раббанаша<sup>1</sup>а‚ ахьбараша<sup>2</sup>а Делан жайнах шайна Iалашдина хиллачуьнца‚ уьш хилира цу тIехь тешаш<sup>3</sup>. Шу нахах ма кхера‚ шу кхера Сох‚ ма дохка Сан аяташ кIеззигчу мехах. Дала доссийначуьнца хьукам ца деш берш –уьш керстанаш бу (и Делан хьукам ца дезаш я нийса ца лоруш белахь).","<p>Раббанаш – жуьгтех Далла дуккха Iибадат деш берш.</p> | <p>Ахьбараш – жуьгтийн динан 1еламнах.</p> | <p>Уьш бара Делан жайна Таврат 1алашдарна, цахийцийтарна т1ехьоьттина лаьтташ. </p>"
714,"Оха тIедиллина царна цу (Таврата) чохь: са – сица‚ бIаьрг – бIаьргаца‚ мара – мерца‚ лерг – лергаца‚ церг – цергаца‚ чевнаш йоькхур ю (чIир оьцур ю), аьлла. Цхьаммо гечдахь‚ и цунна кафарат (къинойх цIанвалар) ду. Дала доссийначуьнца (нийса) хьукам ца деш берш – уьш зуламхой бу.",
715,"Царна тIаьххье ваийтира Оха Марьяман кIант Iийса‚ бакъдеш шел хьалха хилла Таврат. Цуьнга делира Оха Инжил‚ шена чохь нийса некъ а‚ нур а долуш‚ ша бакъдеш долу шел хьалха хилла Таврат‚ ша нийса некъ а, /Делах/ кхоьруш болчарна хьехам а хилла долу.",
716,Инжилан охIлано хьукам дойла шайга цу чохь доссийначуьнца. Дала доссийначуьнца хьукам ца деш берш – уьш фасикъаш бу (Далла муьт1ахь ца хилларш).,
717,"Хьоьга /хIай Мухьаммад/ доссийна Оха жайна бакъдолчуьнца‚ ша бакъдеш шел хьалха хилла жайна‚ ша иза 1алашдеш а долу. Ахь хьукам де царна юккъехь Дала хьайга доссийначуьнца‚ церан синлаамашна тIаьхьа ма хIотта хьайга деана долчу бакъдолчух. Шух хIоранна Оха шарI дина‚ /динехь/ билгала некъ бина (минхIаж). Далла лиъна хиллехьара, цхьана умматах дийр дара шу‚ мухха делахь а, шу зерхьама Ша шуна деллачуьнгахь (хилийтина Цо дуккха динаш). Диканашна тIехь хьалхе яккха къовса (вовшашца)‚ Деле ду шун массеран а дIадерзар‚ тIаккха дуьйцур ду Цо шуьга шун хилпалонаш<sup>1</sup>шегахь хилларг.","<p>Хилпалонаш – галморзахдаларш, цхьаьнацадараш.</p>"
718,"/И доссийна Оха хьоьга омра деш/: хьукам де царна юккъехь Дала доссийначуьнца‚ церан синлаамашна тIаьхьа ма ваза‚ ларло царах, хьо цара дIатилаварах цхьадолчу Дала хьоьга доссийначух. Уьш дIаберзахь‚ хьуна хаалахь, Дела лууш хилар уьш балане лаца церан цхьадолчу къинош бахьанехь. Баккъалла а, нахах дукхаберш фасикъаш ма бу.",
719,ЖехIаллин хьукамна тIетийжа уьш ткъа? Мила ву ткъа Делал хьукам хаза деш тешаш долчу къомана?,
720,"ХIай ийман диллинарш! Аш ма леца жуьгтий а‚ насараш а шайна доттагIий<sup>1</sup>. Царах цхьаберш доттагIий бу вукхарна. Шух царах шена доттагIий лецнарг, – баккъалла а, и царах ву. Баккъалла а, Дала ца нисдо зуламе къам.","<p>Доттаг1ий - иштта гочдеш ду кхузахь а, кхечахь а 1аьрбийн اولياء Авлияъ( цхьаъ - ولي Вали)боху дош. Цуьнан кхин маь1наш хила тарло: ч1ог1а дукхавезарг, г1одийриг, х1уманна доладийриг. цхьана г1уллакхна т1ех1оьттинарг …</p>"
721,"Хьуна гуш бу и шайн дегнашкахь цамгар ерш (фасикъаш я мунепикъаш) сихлуш цаьргахь<sup>1</sup>‚ олуш: ""Тхо кхоьруш ду тхуна /хIара/ гIуллакх цхьана балане д1ахьовза<sup>2</sup>"". Дала тарло Шегара толам<sup>3</sup>бала‚ я цхьа гIуллакх дан<sup>4</sup>– тIаккха уьш ма буьсу шаьш хьулдинчух шайлахь дохкобевлла.","<p>Цаьрца доттагIалла лаца сихлуш.</p> | <p>Мухьаммадан г1уллакх к1елдисна и жуьгтий тола мега, т1аккха цара шайна зуламаш дийр ду, олуш хилла оцу мунепикъаша шаьш жуьгтех а, кхечарех а бусалбанашна дуьхьал доттаг1ий лецарна бехказлонаш еш.</p> | <p>Макка схьайоккхуьйтур ю Дала бусалбанашка Шегара г1оьнца.</p> | <p>Масала, кхерам таса керстанийн дегнашка, жуьгтийн бани-Надир тайпанан дегнашка тасарх терра.</p>"
722,"Ийман диллинчара олу /жуьгташка, мунепикъийн хьолах цецбовлий/: хIорш бу и шайн чIогIа дуйнаш Делаца биънарш, шаьш баккъалла а, шуьца ду‚ бохуш? Йоьхна церан Iамалш. Эшнарш хили уьш.",
723,ХIай ийман диллинарш! Шух милла шен (ислам) динера дIаваьлча – тIаккха доуьйтур ду Дала цхьа къам‚ Цунна (Далла) уьш безаш‚ царна Иза везаш‚ муъмин нахана шаьш атта а болуш‚ керстанашна хала а болуш‚ Делан новкъахь къуьйсуш‚ тIехтохам бечун тIехтохамах ца кхоьруш. И Делан дозалла ду‚ Шена луучунна и доуьйту Цо. И Дела шорто йолуш а ву‚ Iилма долуш а ву.,
724,"Баккъалла а, шун доттагI Дела ву‚ Цуьнан элча ву‚ ийман диллинарш а бу‚ шаьш ламаз хIоттадеш болу‚ шаьш закат а луш болу‚ шаьш/Цунна/ гуорах1уьттуш<sup>1</sup> а болу.",<p>Гуорах1уьттуш бу – Далла чIогIа муьтIахь хилла‚ Цунна сужуд деш бу.</p>
725,"Дела а‚ Цуьнан элча а, ийман диллинарш а доттагIий лаьцнарг – баккъалла а, Делан тобанан /нах бу уьш/ - уьш бу толам боккхур берш.",
726,"ХIай ийман диллинарш! Аш ма леца, шун дин беламе а‚ ловзаре а даьккхина, шул хьалха шайга жайна даийтинчарах берш а‚ керстанаш а доттагIий. Шу Делах кхера, шаьш ийман диллина делахь.",
727,"Аш ламазе кхайкхича, и беламе а‚ ловзаре а оьцу цара. И ду уьш хиларна, шаьш ойла ца еш долу къам.",
728,"Ахь āла: ""ХIай жайнан охIла! Аш бекхам бо тхуна деккъа Оха ийман диллина хиларна Деле‚ тхайга доссийначуьнга а‚ хьалха доссийначуьнга а‚ шух дукхахберш фасикъаш хиларна а"".",
729,"Ахь āла: ""Ас дIахоуьйтий шуьга цул а вониг бекхам хиларца Делан гергахьара? Уьш бу Дала шайна неIалт аьлларш‚ И шайна оьгIазвахнарш‚ Цо шайх маймалш а‚ хьакхарчий а йинарш а‚ тIагIутана шаьш Iибадат динарш а. Уьш бу вонаш (шайна хир йолчу) меттигца‚ уггар тилабелла берш нийсачу некъах"".",
730,"Шу долчу баьхкича /жуьгтийн мунепикъаш/, цара олу: ""Тхо ийман диллина ду""‚ уьш-м /шу долчу/ баьхкина ма бара керстаналлица‚ – уьш /шу долчуьра/ ара ма бевли цуьнца. И Дела дика хууш ву-кх цара хьулдеш хилларг.",
731,Хьуна го царах дукхаберш сихлуш къа дарехь а‚ мостагIалла лелорехь а‚ хьарам хIума даарехь а. Ма вон хIума ду-кх цара деш хилларг!,
732,Уьш духа хIунда ца туху раббанаша а‚ ахьбараша<sup>1</sup>а къахиларан дашах а‚ хьарам мел дерг а цара даарх а? Ма вон ду цара деш хилларг!,<p>Раббанаш – жуьгтийн Далла Iибадат деш хилла болу нах‚ я церан фикъ Iилманан нах; ахьбараш – жуьгтийн Iеламнах.</p>
733,"Жуьгташа элира: ""Делан куьг дихкина ду<sup>1</sup>"". Куьйгаш дихкина-кх церан. НеIалт аьлла царна шаьш дуьйцург бахьанехь. Цуьнан (Делан) ши куьг даржийна ду<sup>2</sup>‚ Шена луучунна рицкъ луш ву И. Царах дукхаберш совбохур бу хьан Кхиош-кхобучуьнгара хьоьга доссийначо /Делан / дозанех бовларца а, керстаналлица а. Царна юкъа мостагIалла а‚ оьгIазло а кхоьссина Оха къематде кхаччалц. Цара цIе мел латий тIамна‚ Дала яйира и. Лаьттахь боьха<sup>3</sup>дерг даржадо цара. Далла безац боьханиг деш берш.","<p>Дела б1аьрмециг ву‚ Цо шайна рицкъ ца ло‚ элира жуьгташа, шайна гIело хилча.</p> | <p>Делан ши куьг даржийна ду – Дела ч1ог1а комаьрша ву, Шен лешна шортта рицкъ луш.</p> | <p>1аьрбашха: فسد фасада вон х1ума дар, х1ума я цхьа г1уллакх талхор, боьха лелар. مفسد (مفسدون) муфсид (муфсидун) боьха лелаш верг (берш).</p>"
734,Жайнан охIлано ийман диллина хиллехьара‚ /Делах/ кхоьруш хиллехьара‚ церан вонаш (къинош) дIадохур дара Оха царах‚ ниIматан ялсаманичу бохийтур бара уьш.,
735,Таврат а‚ Инжил а‚ /кхин/ шайн Кхиош-кхобучуьнгара шайга охьадоссийнарг (х1ара сийлахь долу Къуръан) хIоттадеш уьш белахьара‚ шайна лакхахь а‚ когий бухахь а дерг дуур дара цара<sup>1</sup>. Царах нийса уммат<sup>2</sup>а ду. Царах дукхаберш вон хилла шаьш дечуьнца.,"<p>Шортта рицкъ, алссам ни1маташ лур дара Дала царна.</p> | <p>Уьш бу жайнан ох1лах Мухьаммад пайхамар бакъвинарш, жуьгтийн 1абдуллах1 бин Салам а, насарийн (хьабшийн) Нажаши а, фарисойн Салман а саннарш.</p>"
736,"ХIай элча! ДIакхачаде хьайга хьан Кхиош-кхобучуьнгара охьадоссийнарг. Ахь и ца дахь – ахь кхочуш ца дина Цуьнан элчалла. Дала ларвийр ву хьо нахах. Баккъалла а, Дала ца нисдо керста къам.",
737,"Ахь āла: ""ХIай жайнан охIла! Шу цхьанна а хIуманна декъахь дац аш Таврат а‚ Инжил а‚ кхин шайн Кхиош-кхобучуьнгара шайга доссинарг а хIоттадалц"". Хьоьга хьан Кхиош-кхобучуьнгара доьссинчо алсамбахаза буьтур ма бац царах дукхаберш /Делан / дозанех бовларехь а, керстаналлехь а. Хьо сингаттаме ма хила керста къам бахьанехь.",
738,"Баккъалла а, ийман диллинарш (бусалбанаш) а‚ жуьгтий а‚ сабиунаш<sup>1</sup>а‚ насараш а – /царах/ Деле а‚ тIаьхьарчу дийне а ийман а диллинарш‚ дика Iамал а йинарш /муьлш белахь а/ –/къематдийнан ирчаллин/ кхерам а хир ма бац царна‚ уьш /дуьненахь бухадиснарг бахьанехь/ сингаттаме а хир ма бац<sup>2</sup>.","<p>Сабиунаш – жуьгтех цхьа тоба, я насарех седарчий даздеш хилла йолу цхьа тоба.</p> | <p>Оцу аятан маь1на ду, Ибн-Касира ма баххара: муьлхха а хьалха хьахийначу динийн тоба, ша Деле а, т1аьххьарчу дийне а ийман диллина хилла йолу, дика 1амал йина хилла йолу ( цунах дика 1амал ца хуьлу Дала Шен т1аьххьара элча Мухьаммад ваийтинчул т1аьхьа цуьнан шари1атаца нийса йог1уш яцахь) кхераме хир яц къематдийнахь шена дуьхьалкхетар долчух, сингаттаме хир яц ша дуьненахь бухадуьтучух.</p>"
739,"Исраилан кIенташца барт бира Оха /цара Деле а‚ цуьнан элчанашка а ийман дуьллур ду, аьлла/‚ цаьрга элчанаш а бахкийтира. Шайга элча мосазза веъча а‚ шайн синошна дезарг ца дохьуш‚ цхьаберш харцбора цара‚ цхьаберш бойу цара.",
740,Царна моьтттура питана хир дац<sup>1</sup>‚ бIаьрзе а‚ къора а хилира уьш‚ тIаккха Дала царна гечдира. ТIаккха царах дукхаберш /юха а/ бIаьрзе а‚ къора а хилира. Дела гуш ма ву цара дийриг.,"<p>Шаьш элчанаш харцбарна а, уьш байарна а шайн Делера Iазап хир дац моьттура царна (жуьгташна).</p>"
741,"Керстаналла дина шаьш аьлла болчара: ""Баккъалла а, Дела – Марьяман кIант Масūхь ву"" (Iийса). Масūхьа аьлла: ""ХIай Исраилан кIентий! АллахIана Iибадат де – сан Далла а‚ шайн Далла а. Баккъалла а, милла велахь а, Делаца накъост лаьцна‚ Дала цунна хьарам йина ялсамани‚ цуьнан чугIойла (жоьжахатин) цIе ю. Зуламхошна гIоьнчий ма бац”.",
742,"Керстаналла дина шаьш аьлла болчара: ""Баккъалла а, Дела ву кхааннах кхоалгIаниг<sup>1</sup>"". Цхьа а кхин Дела вац И Ша цхьа Дела воцург. Шаьш олучух уьш ца совцахь – царах шаьш керстанаш хиллачарах лазош долу Iазап хьакхалур ма ду.",<p>Насараша Дела кхаа юьхьаца ву олу (троица): Дела-да‚ Дела-кIант (Iийса)‚ Дела-са (Джабраил малик).</p>
743,Деле тōба хIунда ца до цара‚ Цуьнга гечдар а хIунда ца доьху? И Дела гечдеш а‚ къинхетаме а ма ву.,
744,Марьяман кIант Масūхь ма вац элча бен‚ цул хьалха а дIабахана элчанаш‚ цуьнан нана ю уггар бакълуьйш ерг. Уьш ший а хилла кхача<sup>1</sup>бууш. Хьажал‚ муха билгалдеш ду Тхо царна аяташ‚ тIаккха а хьажал‚ муха Iехийна уьш (шайтIано).,<p>Адамаш хилла уьш (Дела хила таро яцара царах‚ керстанаш ма бохху).</p>
745,"Ахь āла: ""Аш Iибадат до ткъа, Дела а вуьтий, шен долахь шайна зен а‚ я пайда а боцучунна? И Дела Ша хезаш а‚ хууш а ма ву"".",
746,"Ахь āла: ""ХIай жайнан охIла‚ шайн динехь дукха тIех ма довла бакъдерг доцучохь‚ шу тIаьхьа ма хIитта цхьана къоман дезаршна‚ ша хьалха тиладелла долчу къоманна‚ цо дукхаберш тилийна‚ нийсачу новкъах ша а тиладелла"".",
747,Исраилан кIентех керстаналла диначарна неIалт аьлла Давудан а‚ Марьяман кIентан Iийсан а багахула. И – цара йинчу Iесаллина а‚ уьш дозанех бовлуш хиларна а ду.,
748,Уьш хилла шаьш динчу вочунна вовшашка нехIи<sup>1</sup>ца деш. Ма вон ду-кх цара деш хилларг!,<p>НехIи – вониг ма де олу омра.</p>
749,Хьуна го царах (жуьгтех) дукхаберш бу керстаналла диначарах доттагIий беш. Ма вон ду-кх цара шайна хьалхадаьккхинарг – Дела шайна оьгIазвахийтар. Iазабехь уьш гуттар буьсур ма бу.,
750,"Делах а‚ пайхамарах а‚ цуьнга доссинчух а уьш тешаш хиллехьара‚ уьш доттагIий бина луьйцур бацара цара‚ мухха делахь а, царах дукхаберш фасикъаш бу.",
751,"Хьуна каранне а карор ма бу ийман диллинчарна мостагIаллица нахах уггаре чIогIа берш жуьгтий а‚ шаьш ширк динарш а. Хьуна каранне а карор ма бу царах ийман диллинчарна безамца уггаре гергара берш шаьш аьлларш: ""Баккъалла а, тхо насараш ду"". Иза царах къиссисаш а‚ рухIбанаш<sup>1</sup>а хиларна а‚ цара куралла ца ярна а ду.","<p>Къиссисаш а, рух1банаш а – Насарийн динан 1еламнах а, Далла нуьцкъала 1ибадат деш берш а. Х1ара насараш хестош долу аят доьссина Хьабашан (Эфиопин) паччахь Нажаши а, цуьнан накъостий а бахьанехь: цара хаза т1елецира шайна т1ебаьхкина бусалбанаш.</p>"
752,"Шайна хезча элчане доссийнарг, хьуна го церан бIаьргаш бIаьрхийх буьзна шайна девзинчу бакъдолчух. Цара олу: ""Тхан Кхиош-кхобург‚ Оха ийман диллина. Ахь дIаязделахь тхо шахIадат далочаьрца<sup>1</sup>.",<p>ШахIадат далораш – муъмин нах‚ шаьш къематдийнахь кхечарна тIехь тешалла дийр долу.</p>
753,"Тхуна хIун ду ца теша Деле а‚ Цо тхоьга деъначу бакъдолчуьнга а‚ тхо чIогIа лууш ду тхан Кхиош-кхобучо тхо чудохуьйтийла дикачу къомаца /ялсаманичу/ "".",
754,Дала мēла белира царна цара аьллачунна дуьхьал – (ялсаманин) бошмаш‚ шайн бухахула хиш оьхуш йолу‚ гуттар лаьттар бу уьш цу чохь. И бу дикачеран бекхам.,
755,Цатешнарш а‚ Тхан аяташ харц динарш а – уьш бу жоьжахатин дай.,
756,"ХIай ийман диллинарш! Аш хьарам ма елаш Дала шайн хьанал йина цIена хIуманаш‚ шу /Делан/ дозанех ма довлалаш. Баккъалла а, Далла ца беза /Шен/ дозанех бовлурш.",
757,"Аш даа Оха шайна деллачу рицкъанах хьанал а, цIена а дерг‚ шу Делах кхералуш‚ шу Шех тешаш волчу.",
758,"Дала ца лоцу шу (бехке) шун дуйнашкахь (ца хууш) багах даьллачуьнца‚ амма Цо лоцу шу (бехке) дуйнашца аш чIагIдина хиллачуьнца. Цуьнан каффарат<sup>1</sup>ду итт мискачунна кхача баор‚ юкъара аш шайн охIланна баош ма хуьлу, я царна духар далар а‚ я лай азатваккхар (парг1атваккхар)а. И ца карийначунна – кхаа дийнахь марха кхабар. И ду, аш биъча, шун дуйнийн каффарат. Ларде шайн дуйнаш. Иштта билгалдоху шуна Дала Шен аяташ, шу хилархьама баркалла олуш.",<p>Каффарат – кхузахь: бохийначу дуйна дуьхьал бекхам.</p>
759,ХIай ийман диллинарш! ЧагIар а‚ майсир<sup>1</sup>а‚ цIуш<sup>2</sup>а‚ пхерчий<sup>3</sup>а – шайтIанан белхан рижс (боьха х1ума) ю‚ генадовла цунна – шу даккхийде тарло.,"<p>Майсир – атта даьккхина хIума‚ къа ца хьоьгуш‚ кехатийх ловзуш санна. Цо юкъадало массо а ахча юкъадиллина лавзош долу марзлуш долу ловзарш.</p> | <p>ЦIу (цIуш) – жа1ар, цатешачара делий бу, бохуш, лелош хилла йолу хIуманаш‚ шайна Iибадат деш.</p> | <p>Пхерчий ( цхьаъ: пха) – хьалха Iаьрбаша лелош хилла пхерчий шайх цхьанна тIехь: ""ГIуллакхе де...""‚ вукхунна тIехь: ""Ма де"" яздина а долуш. Шаьш цхьа гIуллакх деш‚ я кхиэл еш‚ царах дагабовлуш хилла уьш.</p>"
760,ШайтIанна лаьа чагIарца а‚ майсирца а шуна юккъе мостагIалла а‚ оьгIазло а йожо‚ Делан цIе яккхарх а‚ ламазах а шу духатоха а. Аш ца соцуьйту<sup>1</sup>?!,"<p>Аш ца соцуьйту? – Шу ца совцу вахош долу маларш мийларх? Оцу аяташа гойту вайна адам дахош долу х1уманаш ч1ог1а хьарам хилар, бен яц и х1уманаш т1еда елахь а, екъа елахь а  я кхечу куьцехь елахь а. Уьш хьарам хиларан бахьана цара адам дахор, и хьекъалах талхор ду. И аят доьссича, 1умара мохь туьйхира: ""Севцина! Севцина тхо, тхан Кхиош-Кхобург!"" Далла жоп а луш, бусалбанаша шайн шерашкахь кхобуш хилла чаг1арш охьа1енира.</p>"
761,Шу муьтIахь хилалаш Далла‚ шу муьтIахь хилалаш элчанна‚ ларлолаш /вочух/. Шу дIадерзахь‚ шуна хаалаш: Тхан элчанна тIехь ду билгала дIакхачор<sup>1</sup>.,<p>Элчанна тIехь ду нахе дин д1акхайкхор – цо цунна тIера дош лур ду‚ наха – шаьш динчунна тIера.</p>
762,"Ийман диллинчарна‚ дика Iамалш йиначарна къа дац цара /хьалха/ диъначунна<sup>1</sup>уьш кхоьруш хилча‚ ийман а диллича‚ дика Iамалш а йича‚ тIаккха а кхоьруш хилча‚ ийман диллича, юха а /вочух/ кхоьруш хилча, диканиг деш хилча. Далла беза диканиг деш берш.","<p>Царна къа хир дац малар хьарам дале меллачух‚ хьарам дале диъначух‚ нагахь санна, хIинца, иза а дитина‚ дика Iамалш еш белахь.</p>"
763,"ХIай ийман диллинарш! Зенне а зуьйр ма ду шу Дала таллар дечу хIуманца (хьоза я кхин акха делахь) шена шун куьйгаш а‚ чоьмукъаш а тIекхиъна долчу<sup>1</sup>, Далла вовзархьама Ша гуш воццушехь Шех кхоьруш верг. Цул тIаьхьа дозанах ваьлларг – цунна лазош долу Iазап ду.","<p>Кхузахь Дала боху шу хьажаллин я 1умратан ихьрам дихкина долуш (цу хьолехь таллар дан хьарам ду) шу шайна т1екхача атта долуш акхарой нисйолуьйтур ю Ша шуна шу зерхьама, шу Делан омрана т1ехь собаре дуй хьажа.</p>"
764,ХIай ийман диллинарш! Аш дийнаташ (акхарой) ма дайалаш шаьш хьаьждихкина долуш. Шух шена хуъушехь цхьаммо и диэхь – цуьнан бекхам бу даьхнех цо дайинчун барам<sup>1</sup>/сагIина даккхар/‚ цуьнца хьукам дийр ду шух шина Iедале волчу стага и гIурбанна кечдина бежана КаIбе кхочуьйтуш‚ я /цуьнан бекхам бу/ каффарат дар – мискачу нахана даа хIума далар‚ я цуьнан метта (мискачарна дала хIума дацахь) марха кхабар<sup>2</sup>‚ шен гIуллакхан бāла Iовшархьама. Гечдина Дала хьалха даьлларг. Юха а цунна тIеверзахь (и къа дан) цуьнгара бекхам оьцур бу Дала. Дела веза верг а ву‚ бекхам оьцуш а ву.,<p>Ша дайинчу экхан мехах бежана сагIина дуьйр ду цо.</p> | <p>Мискачу нахана дийнахь цхьацца кана ялта лур ду‚ и дала ца хилахь – хIор канан дуьхьа марха кхобур ду.</p>
765,Хьанал ду шуна таллар дан хIордан дийнаташна‚ цуьнан (хIордан дийнатийн) кхача а шуна а‚ /новкъахь/ боьлхучу нахана а /хьанал бу/ пайдаэца. Хьарам ду шуна таллар дан аренан дийнаташкахь шу хьаж (я 1умрат) дихкина мел ду. Шу кхералаш Делах‚ шу Шена тIе гулдийр долчу.,
766,"Дала дина КаIба – хьурман цIа<sup>1</sup>– нахана гIоьнна а, пайденна а, /иштта хилийтина Дала/ хьурман<sup>2</sup>бутт а‚ гIурбанан бежана а‚ туьтеш а (бежанан логах тосу хIуманаш, и билгалдархьама). Иза ду шуна хаийтархьама Дела стигланашкахь а‚ лаьттахь а дерг хууш вуйла‚ Дела массо а хIума хууш верг вуйла.","<p>Цигахь (КаIбахь‚ цунна гонаха) цхьанна бохам бан магош ца хилла. ТIеман заманчохь а, мостагI веъча, – и тIе лоцуш хилла, бохам ца беш.</p> | <p>Хьурман цIа‚ хьурман бутт – кхузахь: деза цIа‚ беза бутт. Деза цIа – КаIба; беза бутт – мухьаррам.</p>"
767,"Хаалаш‚ Дела таIзарехь чIогIаниг вуйла а‚ Дела гечдийриг а, къинхетам бийриг а вуйла а.",
768,Элчанна тIехь дIакхачор а бен дац‚ Дела хууш ма ву аш гучудоккхург а‚ аш къайладоккхург а.,
769,"Ахь āла: ""Боьханиг а‚ цIенаниг а цхьатерра дац‚ боьханиг дуккха хиларо хьоьга тамаш байтинехь а (хьо цецваьккхинехь а). Делах кхералаш‚ хIай хьекъал дерш‚ шу даккхийден мега!""",
770,ХIай ийман диллинарш! Ма хетталаш цхьацца (пайда боцу) хIуманех лаьцна‚ уьш шуна гучуялахь – шуна цатам бийр бу цара. Аш царах Къуръан дуссучу хенахь хеттахь‚ уьш шуна гучуевр ю – Дала гечдина царах. И Дела гечдеш верг а ву‚ дукха собаре<sup>1</sup>верг а ву (шун таIзар ца деш).,"<p>Дукха собаре верг – иштта гочдина кхузахь Iаьрбийн حليم ""Хьалим"" боху дош. Цуьнан коьрта маьIнаш ""эсала"", ""дог кIеда"" бохург ду. Дукха собаре ву и Дела нахана шайн зуламаш бахьанехь дуьненахь таIзар ца деш, царна дохкобовла, дика Iамалш ян аьтто беш.</p>"
771,Царах хаьттира шул хьалха цхьана къомо – тIаккха цара керстаналла дира цуьнца.,
772,Дала ца хилийтина (Дала тергал е ца боху) бахьират а<sup>1</sup>‚ саибат а<sup>2</sup>‚ василат а<sup>3</sup>‚ хьам а<sup>4</sup>‚ амма керстанаша Далла тIекхуллуш ду харцдерг‚ царах дукхахберш кхеташ ма бац.,"<p>Бахьират (بحيرة ) – пхоьазза ехкина‚ тIаьхьарниг боьрша кIорни йина йолу эмкал. Цуьнан лерг дат1ош хилла Iаьрбаша, цуьнан шура ца магош хилла цара шайн тIагIуташна а‚ нахах цхьанна а. </p> | <p>Саибат ( سائبة) – цIузашна (жа1аршна) кечйина эмкал‚ цуьнан тIе мохь билла ца магош хилла цара.</p> | <p>Василат(وصيلة ) – жима йолуш дуьйна цIузашна (жа1аршна) йитина йолу эмкал.</p> | <p>Хьам (حام ) – борша эмкал цхьа билггала болх бинчул тIаьхьа шайн тIагIуташна юьтуш хилла цара‚ шена тIе мохь ца буьллуш.</p>"
773,"Цаьрга элча: ""Схьадуьйла Дала доссийначунна тIе а‚ элчанна тIе а""‚ цара олу: ""Тоам бу тхуна тхан дай шена тIехь карийнарг"". Церан дай хIумма хууш ца хиллехь а‚ нийсачу новкъахь ца хиллехь а? /ТIаккха а тIаьхьахIутту уьш царна?/",
774,"ХIай ийман диллинарш! Шуна т1ехь ду аш шайн синош шаьш 1алашдар. Шуна зен дийр ма дац ша тилавеллачо, шу нийсачу новкъахь хиллехь. Шун массеран а дIадерзар Деле ду‚ тIаккха Цо дуьйцур ду шуьга аш деш хилларг.",
775,"ХIай ийман диллинарш! Шух цхьанна, валар тIе а деана, весет деш, шуна юккъехь тешалла дан деза шух<sup>1</sup>Iедале волчу шиммо‚ я шух воцчу<sup>2</sup>кхечу шиммо‚ нагахь санна шу новкъахь долуш, шу 1ожаллин балано схьалаьцнехь<sup>3</sup>. Уьш шиъ сацор ву /малхбузен/ ламаз динчул тIаьхьа‚ тIаккха цу шиммо Делаца дуй буур бу, шу шеко еш делахь<sup>4</sup>: «Цуьнца мах ца оьцу оха, и /шена оха тешалла деш верг / гергара велахь а. Оха хьул ца до Делан тешалла‚ и динехь – тхо хир ма ду къинош дечарах""‚ аьлла.","<p>Аьлча а, бусалбанех.</p> | <p>Аьлча а, кхечарех, бусалбанаш бацахь.</p> | <p>Шуна 1ожалла герга еанехь.</p> | <p>Тешалла нийса диний-те цу шиммо‚ аьлла.</p>"
776,"Нагахь санна гучудалахь и шиъ къина хьакъ хилар<sup>1</sup>– кхин шиъ хIуттур ву церан меттана‚ хьалхалерачу шиннал /ирс эцарехь/ гергара волу. Цара шиммо дуй буур бу Делаца: ""Тхан тешалла бакъ ма ду цу шиннан тешаллал‚ тхо дозанах девлла ма дац, девллехь – тхо зулам диначарах хир ма дара"".",<p>Цара шиммо харц дуй биъна хилар.</p>
777,И герга ду цара тешалла дарна /нийсачу/ куьцехь‚ я уьш кхоьруш хиларна /кхин/ дуйнаш баийтарх шайн дуйнел тIаьхьа /т1аккха шаьш сийсаза хиларна/. Шу Делах кхералаш‚ ладугIуш а хилалаш‚ Дала нис ца до фасикъ къам.,
778,"Оцу (къемат)дийнахь Дала гулбийр бу элчанаш‚ Цо эр ду: ""ХIун жоп<sup>1</sup>делла шуьга"". Цара (элчанаш) эр: ""Iилма дац тхан (тхуна хаац)‚ баккъалла а, Хьо ма ву къайленаш дика хуург"".",<p>Аш хьехнарг диний-те наха шул тIаьхьа?</p>
779,"Дала аьллера<sup>1</sup>: ""ХIай Марьяман кIант Iийса‚ ахь дагадаийта хьайна а‚ хьан нанна а хилла долу Сан ниIмат. Ас чIагI ма вира хьо Дезачу Сица<sup>2</sup>‚ āгана чохь волуш нахаца хабар дуьйцура ахь‚ воккха хилча а‚ Ас хьуна ма Iамийра жайна а, хьекъалалла а‚ Таврат а‚ Инжил а‚ ахь ма кхуллура поппарх хьозанан куьцах тера х1ума, Сан пурбанца‚ цу чу са доIура ахь – и хьоза хуьлура Сан пурбанца. Ахь тавора бIаьрса доцург а‚ барс<sup>3</sup>цамгар ерг а Сан пурбанца<sup>4</sup>. Велларг денвора ахь Сан пурбанца; хьо лар ма вира Ас бану Исраилех‚ хьо царна тIе билгалонашца веъча. ТIаккха царах керстанаша ма элира: ""Иза билггала холмачалла (бозбуунчалла) а бен ма дац "",","<p>Ахь дийца‚ я Мухьаммад‚ хьайн къоме Дала и алар.</p> | <p>Деза Са – Джабраил малик. Цуьнга гIо дайтира Дала Iийсана.</p> | <p>Барс – цамгаран ц1е, оьрсашха: проказа.</p> | <p>Кху аятехь Дала масийттазза юх-юха а олуш ду Сан пурбанца, нахана хаийтархьама и дерриге тамашийна х1уманаш (му1жизаташ) 1ийсагара шегара ца хилла, деккъа Делан пурбанца а бен, ткъа 1ийса, Делера салам хуьлда цунна, веккъа Делан лай а, Цуьнан элча а хилла.</p>"
780,"Ас дагчу ма диллира хьаварешна<sup>1</sup>Соьга а‚ Сан элчане а ийман дилла‚ аьлла. Цара элира: ""Оха ийман диллина‚ ахь тешалла де тхо бусулбанаш<sup>2</sup>хилар "".","<p>Хьавареш – 1ийса пайхамараи г1оьнчий, мута1елимаш; апостолаш.</p> | <p>Бусалба – 1аьрбашха: مسلم «Муслим» -/ Далла/ муьт1ахь верг. Хьалха деана оцунах лаьцнарг.</p>"
781,"Хьавареша ма элира: ""ХIай Марьяман кIант Iийса‚ хьан Элан (Делан) ницкъ кхочур барий тхуна стиглара /даарийн/ шун охьадоссо?"" Цо элира: ""Делах кхера, шу ийман долуш хиллехь "".",
782,"Цара элира: ""Тхуна лаъа цу чуьра хIума яа‚ тхан дегнаш чIагIдан /тешарца/‚ хаа лаьа тхуна хьо тхоьга бакълийна хилар (ийманах а‚ Делах а лаьцна дийцарехь)‚ тхо цунна тIехь тешаш хила а"".",
783,"Марьяман кIанта Iийсас элира: ""Тхан Дела – тхан Эла (Дела)‚ охьадоссадехьа тхуна стиглара шун‚ тхуна дезде (Iийд) хир дара цунах тхан хьалхарчунна а‚ тхан тIаьхьарчунна а‚ Хьоьгара делил а хир дара. Рицкъ лōлахь тхуна. Хьо рицкъ лучарах уггар диканиг ма ву"".",
784,"Дала элира: ""Ас охьадоссор ду шуна и (шун‚ даарх дуьззина). ТIаккха цул тIаьхьа шух керстаналла динчунна – ас Iазап дийр ма ду цунна Iазапца‚ Iаламашкахь цхьанна ца динчу кеппара"".",
785,"Дала эр<sup>1</sup>: ""ХIай Марьяман кIант Iийса‚ ахь аьллера нахе хьуо а‚ хьан нана а ши дела ву алий тIелаца‚ АллахI витий‚ аьлла?"" Цо эр: ""Хьо цIанво ас‚ ма дац суна /томе/ ас āлар айса āла хьакъ доцург. Ас и аьлла хиллехьара – Хьуна и хууш хир ма дара. Хьуна ма хаа соьгахь дерг, суна ма ца хаа Хьоьгахь дерг. Баккъалла а, Хьо ма ву къайленаш т1ех дика хуург.","<p>Ахь хьехаде царна‚ я Мухьаммад, Дала и эриг хилар Къематдийнахь.</p>"
786,"Ца элира ас цаьрга Ахь соьга шеца омра динарг бен – ""Iибадат делаш Далла‚ сан Эла‚ шун Эла хилла волчу"". Со царна тIехь теш вара‚ со цаьрца мел волу‚ Ахь со Хьайга хьалаваьккхинчул тIаьхьа Хьо ву-кх царна тIехьожург. Хьо массо а хIуманан теш ма ву.",
787,"Ахь царна Iазап дахь а – уьш Хьан леш бу-кх‚ Ахь царна гечдахь, баккъалла а, Хьо веза верг а‚ хьукам нийса деш верг а ву-кх"".",
788,"Дала эр: ""ХIара де ду бакълийначарна шайн бакъхиларо пайда бийр болуш‚ царна бошмаш (ялсамане) хир ю‚ шайн бухахула оьхуш хиш долуш‚ цу чохь лаьттар бу уьш гуттар а. Дела реза хуьлда царна‚ уьш а реза хуьлда Цунна – иза сийлахь-боккха толам бу-кх"".",
789,Делан ду-кх стигланийн а‚ лаьттан а‚ цу чохь долчун а долалла‚ И ву-кх массо а хIуманна тIехь ницкъ берг.,
790,Хастам бу Далла‚ Ша стигланаш а‚ латта а кхоьллинчу‚ Ша бода а‚ нур а динчу. ТIаккха а керстанаша шайн Кхиош-кхобучуьнца нисбо /кхиберш/<sup>1</sup>.,"<p>И дерриге а х1ума Дала кхоьллина дуйла шайна шуъушехь, мушрикунаша Делаца нисйо шаьш шайн куьйга йина х1уманаш (жа1арш-ц1уш и.д1.кх.), шайн хьекъало кхоьллина х1уманаш а…</p>"
791,И ву шу кхоьллинарг поппарх<sup>1</sup>‚ тIаккха 1ожалла хIоттийна /шуна дала/. /Кхин/ 1ожалла ю хан тоьхна Цунна гергахь /шу гIовто/. ТIаккха а шу шеко еш ду.,<p>Топпарх</p>
792,И – АллахI (ц1е йолу цхьа Дела) ву‚ Ша стигланашкахь а ву‚ лаьттахь а ву<sup>1</sup>. Цунна хаьа шун къайлах дерг а‚ шун гуш дерг а. Цунна хаьа аш карадеш дерг а.,"<p>И Аллах1 ву Ша стигланашкахь болчарна а, лаьттахь болчарна а 1ибадат дан хьакъ волу Дела. Ибн-Касира яздо: ""Цунна 1ибадат до, И цхьаъво, И Дела хилар ч1аг1до стигланашкахь мел волчо а, лаьттахь мел волчо а, Цуьнга кхойкху Цуьнан къинхетаме догдахарций, Цуьнан 1азапах кхерарций стигланашкахь мел волчо а, лаьттахь мел волчо, Цунах цара Аллах1 олу"".(Ибн-Касир, !/568).</p>"
793,Шайн Кхиош-кхобучун аятех цхьа а аят ца деана цаьрга‚ уьш цунах дIабоьрзуш бен.,
794,"Харцдира цара бакъдерг, и шайга деъначул тIаьхьа. ТIаьхьа догIур ду цаьрга хабарш‚ уьш шайх ца бешаш хилла долу.",
795,"Царна ца го-техьа: мел дукха т1аьхьенаш хIаллакйина Оха царал хьалха‚ Оха чIагIбина бара уьш лаьттахь, шу ца чIагIдинчу кепара‚ стигал йоссийра Оха царна тIе догIица<sup>1</sup>‚ церан бухахула лелаш хиш хилийтира Оха<sup>2</sup>‚ тIаккха Оха хIаллакбира уьш шайн къинош бахьанехь‚ царал тIаьхьа кхечаран т1аьхье кхиийра Оха.","<p>стигал йоссийра Оха царна тIе догIица – стиглара шортта дог1а даийтира Оха царна.</p> | <p>Иштта шортта дог1а а луш, цуьнца дуккха ни1маташ а луш кхаьбира Ша, боху Дала Маккан керстанашка царал хьалха хилларш, т1аккха церан къинош бахьанехь х1аллакбира уьш. Изза хила мега шуьца а.</p>"
796,"Оха доссош делхьара жайна хьоьга кехата тIехь‚ шайн куьйгашца цунах хьакхалур бара уьш – керстанаша эр ма дара: ""Билггала бозбуунчалла ду-кх хIара"".",
797,"Ма элира цара: ""Малик доссийна хиллехьара цунна тIе"". Оха малик доссийна хиллехьара – кхочушхир дара гIуллакх‚ тIаккха а уьш хьоьжуш лоттуьйтур бацара<sup>1</sup>.","<p>Дала малик доссийна делахьара, т1аккха цара бакъдерг харцдича, Дала х1аллакбийр бара уьш, жимма а т1аьхьатоттур бацара.</p>"
798,"Оха и хилийтинехьара малик – и дахийтина хир дара Оха адаман хьесапехь, цу тIехь а кегари (хало) йийр яра Оха, цара шаьш еш ерг.",
799,Хьол хьалха а элчанаш сийсазбина. Царах ца бешаш болчарах хьакха ма делира цара ша сийсаздеш хилларг.,
800,"Ахь āла: ""ДIасаида лаьттахула‚ тIаккха хьовсал шу‚ муха хилла /дин/ харцдечаран тIаьхье"".",
801,"Ахь āлал: ""Хьенан ду стигланашкахь а‚ лаьттахь а дерг ?"" Ахь āла: ""Делан ду"". Шена тIедиллина Цо къинхетам бар<sup>1</sup>. Гулданне а гулдийр ма ду Цо шу къематдийне<sup>2</sup>‚ шена чохь шеко йоцчу. Шайна иэшар динарш – цара ийман дуьллур дац.","<p>Шен халкъах къинхетам бар Шена т1едиллина Дала. Дуьненахь Цо къинхетам бо массарех а - Шега ийман диллинчарех а, цадиллинчарех а. Цуьнан къинхетамах ду Цо къинош диначарна а, зуламаш диначарна а сихха та1зар цадар, царна дохкобовла а, тоба дан а, т1аккха дика 1амалш ян а хан ялар. Цуьнан къинхетамах ду Цо диканиг дан луучунна массо а кепара аьтто бар.</p> | <p>Къематдийнахь.</p>"
802,Цуьнан ду буьйсанна а‚ дийнахь а тийна (я лелаш) хилларг. И хезаш верг а ву‚ хууш верг а ву.,
803,"Ахь āла: ""Ша стигланийн а‚ лаьттан а кхоллархо волу Дела воцург /кхин/ лоцу ткъа ас доладийриг<sup>1</sup>? И ву рицкъ луш‚ Цунна ца ло рицкъ"". Ахь āла: ""Суна омра дина со хила /Далла/ муьт1ахь хиллачарех хьалхарниг, аьлла‚ хьо хиланне а ма хилалахь мушрикунех ""‚ аьлла<sup>2</sup>.","<p>ДоттагI.</p> | <p>Делаца накъост лоцучарах, Цунна декъахо хуьлуьйтучарех.</p>"
804,"Ахь āла: ""Со кхоьру сайн Кхиош-кхобучунна со Iеса хилахь деза-доккхачу дийнан Iазапах"".",
805,Цу дийнахь ша цунах хьалхаваьккхинарг – Цо цунах къинхетам бина. И билггала толам бу-кх.,
806,Дала хьо цхьана зене лацахь – вац хьуна и т1ерадоккхуверг И ша бен. Цо хьо цхьана дикане лацахь – И массо а хIуманна ницкъ кхочуш ву.,
807,И ницкъ болуш ву Шен лешна тIехь. И ша хьукма /нийса/ деш верг а ву‚ сов дика хууш верг а ву.,
808,"Āлал /хIай Мухьаммад/: ""ХIун ду уггар доккха х1ума тешалла дарца?"" Āла: ""Дела ву теш суна а, шуна а юккъехь‚ соьга ваьхьица даийтина хIара Къуръан‚ ас шеца кхерам тасархьама шуна а, и /шега/ кхаьчначуьнга а. Шу ду тешалла деш Делаца кхин делий бу, бохуш?"" Āла: ""Ас тешалла дац"". Āла: ""Баккъалла а, и – цхьа Дела ву‚ со цIена ву аш Делаца накъост лацарх"".",
809,"Оха шайна жайна деллачарна вевза и<sup>1</sup>‚ шайн кIентий бовзаре терра, шайна иэшам бинарш<sup>2</sup>– уьш бу ца тешаш<sup>3</sup>‚",<p>Мухьаммад пайхамар.</p> | <p>Шаьш Iалаш цадинарш.</p> | <p>Ийман ца дуьллуш.</p>
810,"Мила ву зуламе Далла тIе харцдерг кхоьллинчул‚ я Цуьнан аяташ харцдинчул? Баккъалла а, бакхийбийр ма бац зуламхой.",
811,"Оцу /къемат/дийнахь Оха гулбийр ма бу уьш массо а‚ тIаккха Оха эр ду ширк диначаьрга: ""Мичахь бу шун накъостий‚ шуна шаьш /делий бу / моьттуш хилла болу?""",
812,"ТIаккха церан /кхин/ бехказло ма ца хилира, цара алар бен: ""ВаллахIи‚ тхан Кхиош-кхобучух дуй ма боу оха: тхо ма ца хилира /Делаца/ накъост лоцурш "".",
813,Хьажал! Муха харцлийна уьш шаьш шайна тIехь! ДIатилира царах шаьш кхуллуш хилла долу харцдерг.,
814,"Царах хьоьга ладугIуш верг ву. Церан дегнашка кирхьа диллина Оха, уьш цунах<sup>1</sup>ца кхетийта‚ церан лергаш чохь къоралла йина. Массо а делил шайна дайча а‚ ца теша уьш цунах, мел дуккха хьо волчу баьхкича а‚ хьоьца къуьйсу цара‚ цатешачара олу: ""Уьш-м хьалхалерачийн туьйранаш дара"".",<p>Бакъдолчух.</p>
815,Уьш оцунах /нах/ бухатухуш бу‚ шаьш а генабовлуш бу цунах<sup>1</sup>. Цара хIаллакдеш-м дац шайн догIмаш бен. Ца хаало-кх царна.,"<p>Цу бакъдолчух нах бухатухуш бу уьш‚ шаьш а цунна генабовлуш бу уьш. Цхьаболчара аьлла: ""И аят Абу ТIалибехь доьссина: нах элчанна зен дарх духатуху цо, амма ша цуьнга ийман ца дуьллу"".</p>"
816,"Хьуна гича уьш жоьжахатина тIехIиттийна‚ цара олуш: ""Ма декъаза хили тхо! Юхадахийтахьара тхо<sup>1</sup>– ма харцдийр дацара Оха тхайн Кхиош-кхобучун аяташ‚ тешачарех хир дара тхо"".",<p>Дуьненчу.</p>
817,"Х1аъ, гучудаьлла царна шаьш хьалха хьулдеш хилларг. Уьш юхабахийтича а, шайга ма де аьллачунна тIебоьрзур ма бара уьш‚ баккъалла а, уьш харцлуьйш ма бу.",
818,"Цара ма олура: ""ХIара вайн дуьненан дахар бен кхин дахар ма дац‚ вай дендийр долуш ма дац"".",
819,"Хьуна уьш гича шайн Кхиош-кхобучун хьалха хIиттийна! Цо олуш: ""Бакъ дац ткъа хIара?"" Цара олуш: ""ХIаъ‚ ду тхо Кхиош-кхобучу Делора"". Цо олуш: ""Iовша шайна Iазап, шаьш ца тешаш хиларна!""<sup>1</sup>",<p>Доккха хIума гур дара хьуна!</p>
820,"Ийшира шаьш Делаца цхьаьнакхетар харцдинарш – цIеххьана шайна сахьт<sup>1</sup>хIоьттича, элира цара: ""Ма бала бу-кх вайна вай ша тергал ца динарг бахьанехь<sup>2</sup>"". Цара дIахьур ду шайн къинош шайн баккъаш тIехь. Ма вон хIума ду-кх цара шайна мохь бинарг!",<p>Къематде. Оцу дийнахь хир дерг Дала Шен аяташкахь яханчу хенахь дуьйцу и хирг хилар Шена гергахь ч1аг1делла долу дела.</p> | <p>Дуьненахь долуш Дела харцварца.</p>
821,"Дуьненан дахар ма дац ловзар а, эрна хан яйар а бен. Баккъалла а, эхартан цIа дика ду /Делах/ кхоьруш болчарна. Шу хьекъале ца хуьлу?",
822,"Тхо хууш ду‚ баккъалла а, цара дуьйцучо хьо ванне а сингаттаме ма во. Баккъалла а, хьо харцвеш бац уьш – шаьш зуламхой бу, Делан аяташ керстадеш.",
823,Хьол хьалха а харцбина элчанаш – собар дира цара шаьш харцдинчунна тIехь‚ шаьш лазорна тIехь шайга Тхан гIо кхаччалц. Делан дешнаш хийца цхьа а вац. Хьоьга ма деъна элчанийн хабар.,
824,"Уьш дIаберзар<sup>1</sup>хьуна доккха хеташ делахь‚ хьуна магахь лаьттахь хералла‚ я стигла вала лами каро, тIаккха ахь дахьар дара цаьрга цхьа аят (делил). Далла лиънехьара‚ Цо гулбийр бара уьш нийсачу новкъа. Хьо хиланне а ма хилалахь жехIалчу нахах.",<p>Бакъдолчух.</p>
825,"/Хьан кхайкхарна/ жоп лур ду, баккъалла а, хезаш болчара. Ткъа белларш<sup>1</sup> – Дала денбийр бу уьш‚ тIаккха Цуьнга дIаберзор бу.","<p>Белларш – Ибн-Касира боху цуьнца Далла луург керстанаш бу, церан дегнаш, ийман т1е а ца лоцуш, делла долу дела.</p>"
826,"Цара элира: ""Шен Кхиош-кхобучуьнгара аят<sup>1</sup>доссош хиллехьара цуьнга"". Ахь āла: ""Баккъалла а, Дела ницкъ кхочуш ву аят доссо‚ делахь а, царах дукхахберш ца хууш бу"".","<p>Аят – кхузахь: дуьненан 1адат дохош долу инзаре тамаше х1ума; му1жизат. Маккин керстанаша олуш хилла: «Х1окху Мухьаммаде Дала, кхечу пайхамаршка санна (Салихьана тарха юккъера эмкал схьаяккхарх, Мусага 1аса яларх, 1ийсага велларг денвайта магарх терра) му1жизат луш делхьара, теша мегар вай цунах.</p>"
827,Цхьа а дийнат ма дац лаьттахь‚ цхьа а хьоза ма дац тIема долуш шен тIемашца – шаьш шу санна умматаш<sup>1</sup>долуш бен. ХIумма а диц ца дина Оха кху жайни чохь. ТIаккха шайн Кхиош-кхобучуьнга уьш дIагулбийр бу.,<p>И массо а хIума муIжизаташ (тамашийнаш) дара царна‚ Делан возалла гойтуш‚ цара ойла яхьара.</p>
828,И Тхан аяташ харцдеш берш бу къора‚ мотт ца хууш‚ боданехь Iохкуш. Шена луург тилавала вуьту Дала‚ Шена луург нийсачу новкъа вуьллу Цо.,
829,"Ахь āла: ""Шуна гой! Ткъа Делан Iазап шайга деъча‚ я сахьт<sup>1</sup>шайна тIехIоьттича‚ Дела воцучуьнга кхойкхур дара Аш, шу хиллехь бакълуьйш?""",<p>Сахьт – къематде.</p>
830,"ХIан-хIа! Цуьнга кхойкхур дара аш. Айдийр дара<sup>1</sup>Цо аш шега кхайкхинарг, Шена лаахь. Аш дицдийр дара шаьш /Делаца/ накъост лацар.","<p>Айдийр дара Цо шуна тIера Iазап, аш ма доьхху.</p>"
831,Хьол хьалха а бахкийтира Оха халкъашка /элчанаш/‚ и халкъаш баланашца (мискаллица)‚ халонашца (цамгаршца) схьалийцира Оха‚ уьш /Тхоьга/ хьасталур бацара-те?,
832,"Тхан ницкъ шайга беъча, хьаста хIунда ца белира уьш /Далла/? Делахь а, къиза хилира церан дегнаш. Хаздора царна шайтIано шаьш деш хилларг.",
833,"Цара шайга шеца хьехам бина хилларг (кхерам тесна хилларг) дицдича, Оха дIайиллира царна массо а /дикачу/ хIуманан неIарш (шайн къиношкахь уьш дуккха латтийтархьама)‚ уьш бакхийбеш болуш шайга деъначух‚ /тIаккха/ цIеххьана схьалийцира Оха уьш – тIаккха цара дог диллира массо а диканах.",
834,Хадийра ша зулам деш хиллачу халкъан тIаьхье. Хастам бу Далла – Iаламийн Дена.,
835,"Ахь āла: ""Шу хьовсал‚ Дала шун лерса а‚ бIаьрса а схьаэцча‚ шун дегнашна Цо мухIар тоьхча‚ АллахI воцчу муьлхачу Дала шуна и лур дара? Хьажал! Муха билгалдоху Оха аяташ – тIаккха а уьш /бакъдолчух/ дIабоьрзу"".",
836,"Ахь āла: ""Хьовсал! Дийцийша суна‚ Делан Iазап шайга цIеххьана деъча я гуш деъча, зуламе къам бен хIаллакьхир дуй?""",
837,Оха бохуьйтуш ма бац элчанаш цара /дика Iамал йиначарна/ кхаъ боккхуш‚ /вон Iамал йиначарна/ кхерам тосуш бен. Ийман диллинарг а‚ диканиг динарг а – /эхартахь/ кхерам а хир ма бац царна‚ уьш сингаттаме а хир ма бац /дуьненахь бухадуьсачух/.,
838,Тхан аяташ харцдинарш – царах хьакхалур ду Iазап уьш фасикъ<sup>1</sup>хиларна.,"<p>Песакъ – 1аьрбашха: فاسق фасикъ.فسق фаскъа бохучун коьрта маь1на цхьана х1уман чуьра я г1уллакх чуьра аравалар ду, д1акъастар ду. Кхузахь луург Далла муьт1ахь хуьлучура аравалар ду. Фасикъ (песакъ) – Далла муьт1ахь хуьлучуьра араваьлларг ву.</p>"
839,"Ахь āла: ""Ас ца боху шуьга: ""Сан гергахь Делан хазнаш ду""‚ суна ца хаьа къайле а‚ ас ца боху шуьга: ""Со малик ду"". Со тIаьхьахIуттуш ву сайга луш долчу ваьхьашна"". Ахь āла: ""Ткъа цхьабосса вуй-те бIаьрса доцург а‚ бIаьрса дерг а. Аш ойла ца йо-те?""",
840,Ахь цуьнца<sup>1</sup>хьехамбе<sup>2</sup>шаьш шайн Кхиош-кхобучунна хьалха гулдийриг хиларх кхоьруш болчарна‚ царна вац И воцург доладийриг а‚ гIодаккхархо а – уьш хила мегара кхоьруш.,<p>Делан дашца.</p> | <p>Кхерам таса.</p>
841,"Ахь дIа ма лелхабе Iуьйренца а‚ суьйренца а шайн Деле кхойкхуш берш‚ Цуьнан юьхь лууш<sup>1</sup>/миска бу алий, хьалдолчарна тамбархьама/. Церан хьесап цхьана а хIуманца хьуна тIехь дац‚ хьан хьесапан хIумма а царна тIехь а дац (хьоьга хоттур дац церан къинойх я дагчохь дерг бахьанехь, иштта цаьрга а – хьо бахьанехь). Ахь уьш дIалелхабой – хьо зуламхойх хуьлу.","<p>Делан дуьхьа, и Дела везаш.</p>"
842,"Иштта Оха зийра уьш вовшашца, цаьрга алийтархьама: ""ХIорш бу уьш Дала вайна юккъера шайна диканаш делларш"". Ткъа Дела вац дика бевзаш шукур дийраш (баркалла олурш)?",
843,"Хьо волчу баьхкича Тхан аятех тешаш берш, ахь āла: ""Машар шуна""<sup>1</sup>. Шун Кхиош-кхобучо Ша Шена тIедиллина /шен халкъах/ къинхетам бар: нагахь шух цхьаммо вон дахь<sup>2</sup>ца хууш‚ тIаккха цул тIаьхьа тōба дахь‚ дика Iамал яхь – баккъалла а, И ву-кх /цунна/ гечдеш верг а‚ къинхетаме верг а.","<p>Салам Iалайкум.Цуьнан маь1на: ""Тхоьгара маьрша ду шу, тхоьгара зен-зулам дац шуна"".</p> | <p>Къа дахь.</p>"
844,Иштта ма-дарра дIадуьйцу Оха аяташ‚ къинош леточеран некъ билгалбалийтархьама а.,
845,"Ахь āла: ""Суна ца магийна Iибадан дан Дела воцчу аш шега кхойкхучуьнга"". Āла: ""Со тIаьхьах1уттур ма вац шун дезаршна, /х1оьттинехь/ - со тиллавелла хир ма вара т1аккха‚ нийсачу новкъахь болчарах хир ма вацара со"".",
846,"Ахь āла: ""Баккъалла а, со сан Кхиош-кхобучун билгалонна тIехь ву‚ аш и харцдина (Делера бакъдерг). Соьгахь дац шу шеца сихлуш дерг<sup>1</sup>‚ хьукма Делан бен дац – Цо дуьйцу бакъдерг‚ Иза дика къастамбийриг ма ву"".","<p>Цатешачара пайхамаре‚ хьуо бакълуьйш велахь‚ хIинца доссаде шайна Делера Iазап‚ бохуш‚ багалееш хилла. Цо боху: и гIуллакх шегахь дац, Делан карахь ду.</p>"
847,"Ахь āла: ""Соьгахь делхьара шу шеца сихлуш дерг‚– сан а‚ шун а юккъера гIуллакх (къовсам) чекхдаьлла хир дара. Дела дика бевзаш ву-кх зуламхой"".",
848,Цуьнгахь ду-кх къайленан /хазнийн/ догIанаш. Цунна Шена бен ца хаьа уьш. Аренгахь дерг а‚ хIорда чохь дерг а хууш ву-кх И‚ гIа охьа- дужур ма дац Цунна хууш бен‚ буьртиг /кхуьур/ ма бац лаьттан боданашкахь‚ я тIуналла а‚ я йокъалла а /южур/ ма яц‚ ша билгалчу жайна<sup>1</sup>чохь йолуш бен.,"<p>Билгала жайна – кхузахь: لوح محفوظ (Лавхь-махьфуз). Массо а х1ума Далла хууш ду, Цунна ма лаъара д1ад1оьдуш ду.</p>"
849,Шу буса долуьйтург<sup>1</sup>ву Иза‚ аш дийнахь деш дерг хууш ву И – тIаккха цу чохь (дийнахь) шу дендо Цо – цIе тоьхна йолу хан<sup>2</sup>кхочушхилийтархьама. Цунна тIе ду шун дIадерзар‚ тIаккха Цо дуьйцур ду шуьга аш лелош хилларг.,<p>Шуна наб кхоьтуьйтуш – шу делча санна хуьлуш.</p> | <p>ЦIе тоьхна йолу хан – Iожалла – и шайна тоьхна хан тIеккхаччалц шу дуьненахь дахийтархьама.</p>
850,Иза ницкъ кхочуш ву Шен лешна тIехь. Шуна тIе боуьйту Цо хехой<sup>1</sup>. Шух цхьанна тIе валар деъча – Тхан элчанаш (маликаш) кхочушдо<sup>2</sup>и – цара ледарло ца йолуьйту<sup>3</sup>.,<p>Хехой – кхузахь: маликаш‚ шу Iалашдеш‚ аш дийриг яздеш долу.</p> | <p>Волуьйту.</p> | <p>Шайн балха тIехь.</p>
851,ТIаккха берзабо уьш Далла тIе‚ церан бакъ Доладийриг волчу.Ткъа хьукма Цуьнан дац? Уггар сиха ву И хьесап дарехь.,
852,"Ахь āла: ""Мила ву и шу аренан а‚ хIордан а боданах ларден верг‚ аш Шега хьастаделла а‚ къайлаха а кхойкхуш верг: ""ХIокхунах Цо тхо кIелхьардахахь‚ тхо хиланне а хир ма ду баркалла олучарах!?"" /олуш/.",
853,"Ахь āла: ""Дала кIелхьардохур ду шу цунах а‚ массо а балех а – тIаккха а аш Цуьнца накъост ма лоцу"".",
854,"Āла: ""Иза /Дела/ ницкъ кхочуш ву шуна тIехула а‚ шун когий бухахула а шуна Iазап доссо‚ я шу тобанашка декъа<sup>1</sup>‚ цхьаболчара   вукхаьрга бала хьегабайта а"". Хьажал‚ муха ма-дарра дуьйцу Оха аяташ, уьш хилийта кхеташ.",<p>Вовшашца мостагIалла а леладеш.</p>
855,"Харцдина хьан къомо и (Къуръан), и бакъдерг доллушехь. Ахь āла: ""Со ца хили шуна тIехь векал"" (шун гIуллакхаш кхочушдан).",
856,"ХIор /Делера/ хабаран шен хан ю /и т1ех1оьттича, и кхочушхир долуш/ – тIаьхьа хуур ду шуна.",
857,"Хьуна гича, Тхан аяташ, сийсаз а деш, хьехош берш – генавала царах‚ уьш кхечу хабарна тIебовллалц. Я хьо ванне а вицволуьйтур ву шайтIано – тIаккха дагадеъначул тIаьхьа кхин зулам дечу къомаца охьа ма хаалахь.",
858,"/Делах/ кхоьруш болчарна церан (Делан аяташ сийсаза деш болчеран) хьесапах<sup>1</sup>хIумма хир дац‚ делахь а, хьехам бар ду-кх /царна тIехь/ – уьш<sup>2</sup>кхоьруш хир бацара-те<sup>3</sup>?","<p>Делах кхоьручарна къа хир дац уьш хевшийна Iечахь кхечара Делах ца бешаш хабарш дийцича‚ делахь а, царна тIехь ду царна хьехам бар‚ цунах пайда хир бац аьлла хетахь −царах дIакъастар.</p> | <p>Цатешаш берш.</p> | <p>Делан аятех ца баша.</p>"
859,Бита и шайн дин ловзаре а‚ эрна хан яйаре а даьккхинарш‚ шаьш дуьненан дахаро Iехийнарш. Ахь хьехам бе /нахана/ цуьнца (Къуръанца) адам ша карадаийтинчо хIаллак цадайтархьама – вац цунна Дела воцург доладийриг а‚ гIолоцург а. Мелла а /жоьжахатина/ дуьхьал мах белча а – оьцур бац цуьнгара и. Уьш бу шаьш динчуьнца шаьш хIаллакьхилларш‚ царна ду цIийдина хинан малар а‚ лазош долу Iазап а - уьш хиларна ца тешаш.,
860,"Ахь āла: ""Вай кхойкху ткъа, Дела а вуьтий, ваьшна пайда а‚ зен а ца дечуьнга? Вай юхадерзина хир ма ду (керстаналле) Дала вай нисдинчул тIаьхьа‚ лаьттахь шайтIано ша Iехийнчух тера хьере а хилла‚ шен накъостий болуш шега нийсачу новкъа кхойкхуш: ""Схьавола тхуна тIе""‚ бохуш. Ахь āла: ""Делан нийса некъ – и бу нийса некъ‚ тхуна омра дина Iаламийн Дена муьтIахь хила,",
861,"Ламаз хIоттаде‚ Цунах (Делах) кхера""‚−аьлла. И ву шу Шена тIе дIагулдийр дерг.",
862,"И ву стигланаш а‚ латта а Ша кхоьллинарг бакъонца. Цо ""Хила!"" аьллачу дийнахь – хуьлу. Цуьнан дош бакъдерг ду. Ма1а (зурма) локхучу дийнахь<sup>1</sup>паччахьлла Цуьнан ду‚ къайлахь дерг‚ гушдерг хуург И ву. И Ша хьекъале верг ву‚ сов дика хууш верг ву.",<p>Къематде.</p>
863,"ИбрахIима аьллера<sup>1</sup>шен дега Āзаре: ""Ахь цIунаш лоьцу делий бой? Хьо а‚ хьан къам а билггалчу тилар чохь гуш ву-кх со"".",<p>Хьайн нахе дагадаийта цо и алар‚ я Мухьаммад.</p>
864,"Иштта гойту Оха ИбрахIимна стигланийн а‚ лаьттан а паччахьалла, и хилийтархьама а /Делах/ ч1ог1а тешачарах.",
865,"Шена тIе буьйса йоьлча‚ цунна (ИбрахIимна) гира седа. Цо элира: ""И ву сан Дела"". И дIатилча, цо элира: ""Суна ца беза дIатуьлуш берш"".",
866,"Шена бутт байча кхеташ‚ цо элира: ""И ву сан Дела"". Иза а дIабуьзча‚ цо элира: ""Сан Кхиош-кхобучо со ца нисвахь‚ со билггала хир ма ву тиладеллачу къомах"".",
867,"Шена малх гича кхеташ‚ цо элира: ""Иза ву сан Дела‚ иза уггар воккха ву"". Иза а дIабуьзча‚ цо элира: ""ХIай сан къам‚ со цIена ву-кх аш /Делаца/ накъост лацарх.",
868,"Ас д1аерзи сайн юьхь стигланаш а‚ лаьтта а Кхоьллинчуьнга‚ доггах /массо а харцдинах бакъдолчу динна / тIе а вирзина‚ со вац мушрикех<sup>1</sup>"".",<p>Мушрикаш – Делаца накъостий лоьцурш.</p>
869,"Цуьнан къомо къийсира цуьнца. Цо элира: ""Соьца къуьйсу аш Дела бахьанехь? Цо со нийсачу новкъа ма ваьккхина. Со ца кхоьру аш шеца ширк<sup>1</sup>дечух‚ сан Кхиош-кхобучунна лууш долчу хIуманах бен. Массо а хIума чулаьцна сан Кхиош-кхобучо Iилманца. Аш ойла ца йо?",<p>Ширк дар – Делаца накъост лацар. Оцунах лаьцнарг хьалха деана.</p>
870,"Со муха кхоьру аш ширк динчух? Шу а ма ца кхоьру шаьш Делаца накъост лаьцна хиларх‚ шеца шуьга доссош хилла цхьа а делил доццушехь. /Цу/ шинна тобанех муьлханиг ю уггар хьакъ кхерам цахиларна‚ шу хууш хиллехь?""",
871,Ийман диллинарш‚ шайн ийман зуламех ца эдинарш – уьш бу шайна кхерам боцурш‚ уьш бу нийсачу новкъахь.,
872,"И ду Тхан делил‚ Оха делла и ИбрахIимна шен къомана дуьхьал. Тхайна луург даржашкахь хьалавоккху Оха. Баккъалла а, хьан Кхиош-кхобург ма ву хьекъале верг а‚ хууш верг а.",
873,Оха цунна<sup>1</sup>совгIатна велира Исхьакъ а‚ ЯIкъуб а. Берриге а нийсачу новкъа нисбира. Нухь а нисвира Оха нийсачу новкъа /царал/ хьалха. Цуьнан (ИбрахIиман) зуьрретах<sup>2</sup>ву Давуд а‚ Сулайман а‚ Аюб а‚ Юсуф а‚ Муса а‚ ХIарун а. Иштта бекхам бо Оха дикачарна.,<p>Дала ИбрахIимна белира‚ и ша дуккха воккха хиллехь а‚ доьзалхой – Исхьакъ а‚ ЯIкъуб а.</p> | <p>Зуьррет – т1аьхье.</p>
874,Закария а‚ Яхьъя а‚ Iийса а‚ Ильяс а – массо а дикачарах ву.,
875,ТIаккха ИсмаIил а‚ Ал- ЯсаI а‚ Юнус а‚ ЛутI а – массо а вазвина Оха Iаламел.,
876,"Церан дайх а‚ церан т1аьхьенех а‚ церан вежарех а /бевллачарна а делла Оха и ниIмат/, уьш хаьржина Оха‚ нисбира нийсачу новкъа.",
877,"Иза – Делан нийса некъ бу‚ цуьнца нисво Цо шен лех Шена луург. Цара ширк динехьара, цара йина хилла Iамалш йовр ма яра.",
878,Уьш бу Оха шайга жайна а‚ хьукма а‚ пайхамаралла а делларш. ХIорш цунах<sup>1</sup>ца тешахь – Оха иза т1едуьллур ду /кхечу/ къомана<sup>2</sup>‚ ша цуьнца керстаналла дийр доцуш долчу.,"<p>ЦIенчу бусалба динах.</p> | <p>Ибн 1аббаса аьлла: «Уьш бу Мадинатан бахархой-ансараш, шаьш, Маккан ох1лано бусалба дин харцдича, и т1елаьцна болу». Къатадана а, кхечарна а хетарехь, уьш бу х1окху аятехь хьехийна 18 пайхамар, церан умматаша Делан ц1ена дин т1е ца лаьцча, Дала иза т1едиллира Мухьаммадна а, цуьнан нахана.</p>"
879,"Уьш бу Дала нисбинарш. Церан нийсачу новкъа тIаьхьахIотта хьо. Ахь āла: ""Ас шуьгара мах ца боьху цунах. И ма бац Iаламашна хьехам бен"".",
880,"Далла хьакъ болу мах<sup>1</sup> ца хадийра цара, шаьш олуш: ""Дала ца доссийна стаге хIумма а""<sup>2</sup>. Ахь āла: ""Хьан доссийна жайна‚ шеца Муса веана волу‚ нур а нийса некъ хилла болу нахана? Аш цунна тептарш<sup>3</sup>до: цхьадерг гуча а доккхуш‚ дукхадерг хьул а деш. Шуна Iамийна ма ду шуна а‚ шун дайшна а цахуург"". Ахь āла: ""Дала<sup>4</sup>"" /доссийна/ ТIаккха бита уьш шайн тиларчохь ловзуш.",<p>Дала деллачу ниIматийн.</p> | <p>Цхьа а жайна ца доссийна Дала‚ аьлла‚ керстаналла дира цара.</p> | <p>Аш и Таврат яздо шайна ма луъу‚ шайна цадезарг бухадуьтуш.</p> | <p>Дала доссийна Мусага Таврат.</p>
881,ХIара жайна<sup>1</sup>а‚ Оха доссийна и‚ ша беркате а долуш‚ шел хьалхарниг бакъдеш долуш<sup>2</sup>‚ яртийн нанна<sup>3</sup>а‚ цунна гонаха долчунна а кхерам таса. Эхартах тешаш берш теша цунах (Къръанах). Уьш шайн ламазаш Iалашдеш бу.,<p>Къуръан.</p> | <p>Къуръано бакъдо шел хьалха хилла жайнаш: Таврат а‚ Инжил а.</p> | <p>Макка гIала.</p>
882,"Мила ву Далла тIе харцдерг кхоьллинчул зуламе? Я аьллачул: ""Шега ваьхьий деана""‚ ваьхьех хIумма а ца деана цуьнга, аьллачул а: ""Аса а доссор ду Дала доссийначух тераниг<sup>1</sup>"". Хьуна гича и зуламхой сауьйзуш<sup>2</sup>‚ маликаш церан куьйгаш даржош /олуш/: ""Арадаха шайн синош‚ тахана сийсазаллин Iазапца бекхам бу шуна аш Далла тIехь бакъдоцург олуш хиларна‚ шу Цуьнан аятех курадовлуш хиларна”.","<p>Къуръанах тераниг. Мусайламат Ал-Каззаб боху харц стаг хилла дов деш ша пайхамар ву, бохуш.</p> | <p>Сауьйзуш – 1ожалла т1ееана синош долуш.</p>"
883,"Шу даьхкина Тхуна тIе цхьацца, Оха шу ма дуьххьара ма кхоллара. Аш дитира Оха шайна делларг шайн тIēхьахь. Тхуна-м ца го шуьца шун гIодаккхархой‚ шуна моьттуш хилла болу шаьш шун накъостий бу. ДIахедира шун юкъ<sup>1</sup>‚ дIатилира шух шуна моьттуш хилларг.",<p>Юкъара уьйраш.</p>
884,"Баккъалла а, Дела ву хIу а‚ лаг а схьадоьллуш верг. Дийнадерг деллачух схьадоккху Цо‚ делларг дийначух схьадоккхург а ву Иза. И ву шун Дела – шу муха Iехош ду /харцдолчо/!?",
885,Сатасар къастадийриг ву И‚ буьйса йина Цо тийналла хилла‚ малх а‚ бутт а кхоьллина /ханна-заманна лерина/ хьесапна. И бу Ша веза волчун‚ Ша хууш волчун дIахIоттам.,
886,И ву шуна седарчий кхоьллинарг‚ аренан а‚ хIордан а боданехь шуна некъ карабан. Оха билгалдина аяташ хууш долчу къомана.,
887,И ву шу кхиийна цхьана сих<sup>1</sup>(Āдамах)‚ т1аккха /шена/ чIагIдалар а‚ 1алашдалар а хуьлуш<sup>2</sup>. Билгалдина Оха аяташ ойла ечу къомана.,"<p>Са – кхузахь: са долу х1ума – адамаш, бежнаш …</p> | <p>Ибн-1аббаса аьлла: са кхуллуш цуьнан ч1аг1далар хуьлу ненан кийрахь, 1алашдалар хуьлу ден букъехь. Ибн –Мас1уда аьлла: синан ч1аг1далар ду ненан кийрахь, 1алашдалар ду лаьттахь, ша лийр долчу.</p>"
888,"И ву стиглара хи доссийнарг‚ цуьнца ккхиира Оха массо а тайпа орамат‚ цунах хасстоьмаш а къастийра Оха‚ кхиадо цунах буьртигаш тIеттIа. Хурманан дитта т1ехь кхуьу хурманан кенаш‚ /хуьлуьйту Цо/ кемсийн а‚ зайт-диттан а‚ нарийн<sup>1</sup>а бошмаш‚ тера ерш а‚ тера йоцурш а. Хьовсал шу стоьмашка‚ уьш кхуьуш а‚ хуьлуш а. Баккъалла а, цу чохь делилаш ма ду тешаш долчу къомана.",<p>Гранатийн.</p>
889,"Далла накъостий хилийтина цара жинех‚ Цо кхоьллина ма ду уьш‚ цара (тешаш боцчу наха) цхьа а Iилма доцуш харцо кхоьллира Цунна – кIентий а‚ мехкарий /бу Цуьнан, аьлла/. ЦIена ву И вонах‚ лакхавели И цара дечу (харц) сибатех.",
890,"Стигланийн а‚ лаьттан а<sup>1</sup>юьхьанца кхоллархо, мичара хир ву Цуьнан доьзалхо ? Цуьнан зуда ма ца хилла. Цо Ша ма кхоьллина массо а хIума. Массо а хIума Ша хууш верг ма ву Иза.",<p>Дуьххьара.</p>
891,И ву шун Дела – шу Кхиош-кхобург – кхин дела вац И воцург‚ массо а хIума Ша кхоьллинарг ву И. Цунна Iибадат дейша! И ма ву массо а хIуманна тIехь векал.,
892,БIаьрса ца кхуьу Цунах‚ И кхуьу бIаьрсанах. И тIех кхетаме а ву‚ дика хууш а ву.,
893,"Шуьга еана бIаьрсерлонаш<sup>1</sup>шун Кхиош-кхобучуьнгара. БIаьрг биллинчунна – цунна шена ду‚ бIаьрг хьаббинчунна – цунна шена ду<sup>2</sup>‚ /ахь āла‚ Мухьаммад/: ""Со ма вац шуна тIехь хехо<sup>3</sup>"".","<p>Аяташ‚ Делан делилаш.</p> | <p>Къа.</p> | <p>Со вац шун 1амалш тергал ян т1ех1оттина, сан декхар ду шуьга Делан омра д1акхачор.</p>"
894,"Иштта билгалдоху Оха аяташ‚ цара āла тарло дела: ""Ахь Iамийна<sup>1</sup>""‚ Оха и билгалдаккхархьама хууш долчу къомана.","<p>Цатешачара олуш хилла Мухьаммаде: ""Ахь хьалхалерчу жайний чуьра Iамийна и хIуманаш"".</p>"
895,Хьо хьайн Кхиош-кхобучуьнгара хьайн даг чу дуьллучунна тIаьхьахIотта‚ кхин Дела вац И воцург‚ генавала мушрикех<sup>1</sup>.,<p>Мушрикаш – Делаца накъостий лоьцурш. Хьалха деана цуьнан маь1на.</p>
896,Далла лиънехьара /Цуьнца/ накъост лоцур вацара цара‚ царна тIехь хехо ца вина Оха хьох‚ царна тIехь векал<sup>1</sup>а вац хьо.,"<p> Хьуна т1едиллина дац церан рицкъашка а, церан г1уллакхашка а хьажар.</p>"
897,"Аш сийсаза ма бе Дела а витина, цара шайга кхойкхуш берш (ц1уш) – тIаккха цара мостагIаллица‚ цхьа а Iилма доцуш, Дела а сийсазвийр ву. Иштта хазйина Оха хIор умматана шен Iамал‚ тIаккха шайн Кхиош-кхобучуьнга ду церан дIадерзар‚ Цо дуьйцур ду царна цара деш хилларг.",
898,"Делаца чIогIа дуйнаш биира цара: шайга делил деъча‚ цунах тешанне а тешаза Iийр ма дац шаьш‚ аьлла. Ахь āла: ""Делилаш Далла гергахь ду""‚ стен<sup>1</sup>хоуьйту шуьга? – уьш деъча а, цара ийман дуьллур дац.",<p>Муьлхха делилаш деъча а‚ цара ийман дуьллур дац – и Далла хууш ду.</p>
899,Церан дегнаш а‚ церан бIаьрса а хьийзадо Оха‚ уьш цунах (Къуръанах) юьхьанца ца тешаш ма хилла‚ буьту уьш шайн тиларчохь дIасауьйдуш.,
900,"Оха цаьрга маликаш доссош хиллехьара а‚ беллачара цаьрга къамел деш хиллехьара а‚ Оха царна массо а хIума шайн бIаргаш хьалха гулйина хиллехьара а – тIаккха а тешна хир бацара уьш‚ Далла лиъча а бен. Делахь а, царах дукхахберш ца хууш бу.",
901,"Иштта массо а пайхамарна мостагI хилийтира Оха адамийн а‚ жинийн а шайтIанех‚ цхьаболчара вукхеран дегнашка хаздина дешнаш кхуьссуш, уьш Iехорхьама. Хьан Кхиош-кхобучунна лиъна хиллехьара, и дина хир дацара цара. Бита уьш а‚ цара харц кхуллушдерг а.",
902,Цу тIе эхартах цатешачеран дегнаш дахийтархьама а‚ цунна реза уьш хилийтархьама а‚ цаьрга гулдайтархьама а шаьш деш хилла долу къинош /битина уьш Дала/.,
903,"/Ахь āла/: ""Дела воцчуьнгара лоьху ткъа ас хьукма? И ма ву шуьга къастош долу жайна доссийнарг"". Оха шайна жайна деллачарна хаьа и хьан Кхиош-кхобучуьнгара бакъонца доссош хилар. Хьо хиланне а ма хилалахь шеко еш болчарах.",
904,Кхочушхилла хьан Кхиош-кхобучун дешнаш бакъодлчуьнца а‚ нийсонца а. Цуьнан дешнаш хийца цхьа а вац. И ша хезаш верг а‚ хууш верг а ву.,
905,Хьо муьтIахь хилахь лаьттахь болчарах дуккхахболчарна‚ Делан некъах тилор ву хьо цара. Уьш тIаьхьахIуьттуш ма бац шайна моьттуш долчунна а бен‚ уьш ма бац харцлуьйш бен.,
906,"Баккъалла а, хьан Кхиош-кхобург – И ма ву дика хууш (вевзаш) Шен некъах тилавелларг‚ И дика хууш (бевзаш) ма ву нийсачу новкъахь берш.",
907,Аш даа /бежнех/ шена тIехь /урс хьокхучу хенахь/ Делан цIе яьккхинчух‚ шаьш Цуьнан аятех тешаш хилла делахь.,
908,"Аш хIунда ца дуу шена тIехь Делан цIе яьккхичух? Цо шуна къаста ма дина Ша шуна хьарам динарг. Шу и ца диъча ца довлуш дерг доцург<sup>1</sup>. Баккъалла а, дукхаберш /нах/ нийсачу некъах тилош ма бу шайн лаамашца‚ цхьа а Iилма доццушехь. Баккъалла а, хьан Кхиош-кхобург – И ма ву дика бевзаш дозанех бевлларш.",<p>И даа магийна Цо шуна.</p>
909,"Дита гучудаьлла къа а‚ гучу ца даьлларг а. Баккъалла а, шаьш къинош деш болчарна бекхам хир ма бу шаьш деш хиллачуьнца.",
910,"Аш ма даалаш<sup>1</sup>Делан цIе шена тIехь ца яьккхинчух. Иза, баккъалла а, фасикъалла<sup>2</sup>ю. Баккъалла а, шайтIанаша дагатуьйсу шайн доттагIашна, цаьрга шуьца къийсийтархьама. Нагахь санна шу царна муьтIахь хилахь – /т1аккха/ шу хир ма ду мушрикаш.","<p>Бежанан жижиг ма даалаш‚ цу бежанна урс хьокхуш Делан цIе яккхина яцахь (бисмилла олуш).</p> | <p>Исламан дозанех вāлар, Далла муьт1ахь хуьлчура аравалар.</p>"
911,Я ша хилларг велла‚ тIаккха Оха ша денвина‚ шена Оха нур хилийтина‚ цуьнца нахалахь лелаш верг тера вуй ша боданашкахь волчух‚ цу чуьра ша аравер воцчу? Иштта хаздина цатешачарна шаьш деш хилларг.,
912,Иштта хилийтина Оха массо а юьртахь къинош леточеран тхьамданаш‚ цу чохь цаьрга мекарло яйта. Цара-м мекарло ца йо шайна а бен‚ царна хаа ца ло-кх.,
913,"Шайга делил (аят) деъча‚ цара олу: ""Тхо тешар ма дац, Делан элчанашка деънарг саннарг тхайга ца дагIахь"". Далла дика хаьа Ша элчаналла дала хьакъ верг. Къинош диначарах сийсазалла кхуьур ма ю Далла гергахь‚ чIогIа Iазап а /кхуьур ду/ шаьш хиларна мекарло еш.",
914,"Далла Шена нисван луучунна дог паргIатдоккху<sup>1</sup>исламана‚ Цо Шена тилавала вита луучунна дог чIогIа гатдо, стигла хьалаволучух терра. Иштта хилийтина Дала рижс<sup>2</sup>цатешачарна тIехь.",<p>ДIадоьллу.</p> | <p>Шена чохь пайда боцу хIума.</p>
915,ХIара бу хьан Кхиош-кхобучун некъ‚ нийса хилла болу. Къаста ма дина Оха аяташ хьехам тIелоцучу къомана.,
916,Царна машаран цIа<sup>1</sup>ду шайн Кхиош-кхобучун гергахь. И ву церан доттагI уьш хиларна /дика/ Iамалш еш.,<p>Ялсамане.</p>
917,"/Хьахаде:/ уьш берриге а гулбечу дийнахь<sup>1</sup>/кхойкхур ду/: ""ХIай жинийн тоба! Адамех доккха дāкъа схьалаьцна аш (дуккха адамаш тилийна аш)"". Адамех церан доттагIаша эр ду: ""Тхо Кхиош-кхобуш волу, тхан Дела‚ оха вовшашкара зовкх ийцира<sup>2</sup>‚ Ахь тхуна хIоттийна йолу тхан Iожалла тIекхечира"". Цо (Дала) элира: ""/Жоьжахатин/ цIе ю шун чугIойла‚ даима цу чохь лаьтташ‚ Далла ма лиъна"". Баккъалла а, хьан Кхиош-кхобург ма ву Ша хьукма /нийса/ деш верг а‚ хууш верг а.","<p> Къематде.</p> | <p>Жинаша хазйора адамашна дуьнене йолу шовкъ, адамаш царна муьтIахь хуьлура.</p>"
918,Иштта цхьаболчу зуламхошка вуккхеран доладойту Оха цара карадеш хилла долчуьнца<sup>1</sup>.,"<p>Цара ечу Iесаллица. Наха кхъинош дар, зуламаш дар бахьанехь царна т1е кхин боьха зуламхой х1иттабо Дала. Аль-Къурт1абийс боху: «Х1ара зуламхочунна кхерам бу: зулам дечух и ца сацахь, Дала цунна т1е кхин боьха зуламхо кхуссур ву». Ибн-1аббаса аьлла: «Дала Ша цхьана къомана реза хилча, царна т1е царах диканаш х1иттабо. Ткъа Ша цхьана къомана оьг1азло яхь, царна т1е царах боьханаш х1иттабо». Динаран к1анта Малико боху: «Ас дешна цхьадолчу хьекъалаллин жайнашкахь, лекха-воккха волчу Дала боху аьлла: «Баккъалла а, Со ву паччахьийн паччахь, паччахьийн дегнаш Сан карахь ду – Суна муьт1ахь хиллачунна хуьлуьйтур бу Ас царах къинхетам, Суна 1есалла йинчунна хуьлуьйтур ду Ас цаьргара та1зар. Шу ма хилалаш паччахьашна бехкаш бохкуш, делахь а, аш тоба делаш Соьга – Ас к1адбийр бу уьш шуна».</p>"
919,"""ХIай жинийн а‚ адамийн а тоба! Шуьга ца баьхкина элчанаш шуна юккъера‚ шуьга дуьйцуш Сан аяташ‚ шуна хьехош (кхерам тасарца) хIокху шун денна дуьхьалкхетар?"" Цара аьр: ""Тхайна тIехь тешалла дина оха"". Дуьненан дахаро Iехийра уьш‚ шайна тIехь тешалла дира цара, шаьш ца тешаш хилла, аьлла.",
920,"Иштта (элчанаш бохуьйтура Оха) хьан Кхиош-кхобург ца хилла дела зуламца ярташ хIаллакьеш, церан охIланна а ца хууш<sup>1</sup>.",<p>Цаьрга кхерам ца боуьйтуш. Дала нахана та1зар ца до Шен омранаш цаьрга довзийтинчул т1аьхьа цара 1асалла йича бен.</p>
921,ХIоранна шен-шен дарж ду‚ ша динчух. Хьан Кхиош-кхобург ма вац тидаме оьцур доцуш цара деш дерг.,
922,"Хьан Кхиош-кхобург ву /цхьаннех/ ца возуш (халкъ а, цуьнан Iибадат а Шена ца хилча а мегаш)‚ къинхетам болуш а. Шена лаахь, шу х1аллакдийр ду Цо. Шул тIаьхьа Шена луург вуьтур ву‚ шу а Цо кхиийна хиларе терра кхечу къоман зуьрретах.",
923,"Баккъалла а, шуна хир ду аьлларг догIур долуш ду шуна‚ шун ницкъ кхочур  ма бац и гIелдан (и духатоха).",
924,"Ахь āла: ""ХIай сан къам! Шайн Iамал е аш шайн меттигашкахь‚ аса а йийр ю сайн Iамал‚ тIаьхьа хуур ду шуна‚ хьенан хир ю цIийнан тIаьхье (эхарт). Баккъалла а‚ баккхийбийр ма бац зуламхой"".",
925,"Цара дира Далла Цо кхоьллинчу ялтех а‚ бежанех а дāкъа‚ элира (цара) ""ХIара Далла ду"" – царна моттарехь – ""хIара вайн накъосташна ду"". Церан накъосташна хилларг Дēле ца кхочу‚ Далла хилларг церан накъосташка кхочу – ма вон хилла цара деш долу хьукма.",
926,"Иштта хаздира дукхаболчу мушрикашна церан накъосташа – жинаша шайн бераш дайар (зудабераш, дийна долуш, лаьттах дохкар), уьш хIаллакбархьама а‚ царна шайн (ИсмаIилера схьадогIуш хилла долу) дин дохадайтархьама а. Далла лиъна хиллехьара, и дийр дацара цара‚ бита уьш а‚ цара /харц/ кхуллург а.",
927,"/Мушрикаша/ элира: ""ХIара даьхни а‚ ялта а хьарам ду‚ и дуур дац вайна луъчо бен""‚ – иштта довдора цара‚ даьхни ду шайна тIехаар хьарам долуш /царна моттарехь/‚ даьхни ду цара шайна тIехь Делан цIе ца йоккхуш Цунна тIехь харцдерг кхоллархьама. ТIаккха бекхам бийр бу Цо царна цара /харцдерг/ тIекхуллуш хиларна.",
928,"Цара элира: ""ХIокху бежанийн гай чохь дерг<sup>1</sup>цIена ду вайн божаршна‚ хьарам ду вайн зударшна. Нагахь санна елла<sup>2</sup>дуьнена ялахь – уьш цу чохь /цхьанийсса/ декъахой бу"". Цо (Дала) бекхам бийр бу царна шаьш кхуллуш долчунна тIехь. Баккъалла а, И хьикмате а ву /Ша дечу х1уманехь/‚ девзаш а ву /Шен халкъ/.",<p>Шура‚ я кIорни.</p> | <p>Бежано йина кIорни.</p>
929,"Эшаллехь биси Iовдаллалица‚ хууш хIума а доцуш‚ шайн бераш хIаллакбинарш‚ Дала шайна делла рицкъ шайна хьарамдинарш, Далла тIе харцдерг кхоллархьама. Тилабелла уьш‚ нийсачу новкъахь хила а ца хилла уьш.",
930,"И ву кхиийнарг бошмаш‚ кхозуш йолу а<sup>1</sup>‚ кхозуш йоцу а‚ хурманаш а‚ ораматаш а‚ шайн даар башха долуш‚ зайт-дитт а‚ нар<sup>2</sup>а – тера йолу а‚ тера йоцу а. Баа церан стоьмаш, уьш кхиъча‚ ялта чудерзочу дийнахь цуьнан хьакъ (закат) дIало. Кхоам ца беш ма дайа /шайгахь дерг/. Баккъалла а, Цунна ца беза хIуманан кхоам ца беш берш.","<p>Кемсийн бошмаш‚гIабакхаш, хорбазаш, и. дI. кх.</p> | <p>Нар –гранатолу стом.</p>"
931,"Бежанех ду – шуна мохь кхоьхьурш а‚ шуна кIеда мотт<sup>1</sup>хуьлурш а. Даа Дала шайна деллачу рицкъех‚ тIаьхьа ма хIитта шайтIанан гIулчашна. Баккъалла а, и шуна билггала мостагI ма ду.","<p>Кегийчу бежанашна тIехь хIума яхьа ца мега. ""Мотт"" (  الفرش""Аль фарш""), аьлла царах уьш кегий долудела, лаьтта баржочу маттах тардина. Сабунин тафсир чохь: урс хьакха охьадийшош дерш (даа мегарш). Цхьа кхечахь: ""Аль фарш"" – шуна даа, шура яккха мегаш долу бежанаш ду.</p>"
932,"/Схьаэца/ бархI боьршаниг а‚ стēниг а: уьстагIех а шишша‚ гезарех а шиша. Āлал (хаттал цаьрга): ""Боьршаниг шиъ хьарам дина Цо (Дала) я стēниг шиъ дина‚ я шиннан а стечийн кийрахь дерг дина? Дийцал суна Iилманца‚ шаьш бакълуьйш хиллехь"".",
933,"Эмкалех шиъ‚ бежнех шиъ – āлал /хIинца/: шиъ боьршаниг хьарам дина‚ я шиъ стēниг дина‚ я шиннан а стēчийн кийрахь дерг дина‚ я шу дара тешаш (дāкъа лоцуш) Дала шуна цуьнца весет деш?"" Мила хир ву зуламе Далла тIе харцдерг кхуллучул, нах тилорхьама цхьа а Iилма доццушехь? Баккъалла а, Дала ца нисдо  зуламе къам.",
934,"Ахь āла: ""Суна ца карадо сайга даийтинчу ваьхьашкахь<sup>1</sup>дуучунна даа хьарам динарг къеделларг доцург‚ я Iенаш долу цIий доцург, я хьакхин жижиг доцург‚ – тIаккха и рижс ю, – я шена тIехь/урс хьокхуш/ Дела воцчун цIе яьккхина цIена йоцу хIума<sup>2</sup>йоцург. ТIкъа шена ницкъ бахь /мацалло/‚ къинах ларлуш‚ /Делан/ дозанах а ца волуш – /юур ю цо хьарамниг/. Баккъалла а, хьан Кхиош-кхобург гечдеш верг ма ву‚ къинхетаме верг а ма ву.",<p>Дала пайхамаре доуьйту Къуръанан аяташ.</p> | <p>Ц1ена йоцу х1ума – 1аьрбашха: فسق фискъ.Дела воцчу кхечу х1уманан ц1е йоккхуш дийна бежана. Ц1ена доцуш лерина и.</p>
935,"Жуьгташна хьарам ма дира Оха массо а (екъаелла) берг йолу /дийнат/. Хьелех а‚ уьстагIех а, - Оха хьарам йира царна оцеран мохь, шайн букъах‚ я чокох летт йоцург‚ я даьIахках ийнарг йоцург. И бекхам бира Оха царна уьш тилбалар бахьанехь. Баккъалла а, тхо бакъ ду /Тхан хьукмашкахь./",
936,"Хьо цара харцвахь‚ āла: ""Шун Кхиош-кхобург ву шортта къинхетам болуш‚ бухатохалур бац Цуьнан ницкъ къинош дечу къомах"".",
937,"Делаца накъост лаьцначара эр ду: ""Далла лиънехьара, Делаца накъост лоцур вацара оха а‚ тхан дайша а‚ хIумма а хьарам дийр дацара оха"". Иштта харцдира /дин/ царал хьалха хиллачара а тхан ницкъ Iовшшалц. Āлал (хаттал цаьрга): ""Шуьгахь дуй Iилма? Делахь, аш и тхуна гучудаккха. Шу тIаьхьахIуьттуш ма дац моттаргIашна а бен‚ шу ма дац харцлуьйш а бен "".",
938,"Āла: ""Делехь ду кхоччуш делил. Лиънехьара, шу дерриге а нисдийр дара Цо"".",
939,"Āла: ""Балабе шайн тешаш‚ шаьш тешалла дийр долу‚ Дала и хьарам дина""‚−аьлла. Цара тешалла дахь‚ ахь ма делахь царца тешалла. Хьо тIаьхьа ма хIотталахь Тхан аяташ харцдиначеран а‚ эхартах цатешачеран а лааршна – уьш бу шайн Кхиош-кхобучуьнца /кхин накъостий/ нисбеш (мушрикаш).",
940,"Āла /цаьрга, хIай Мухьаммад/: ""Схьадуьйла‚ ас дуьйцур ду шун Кхиош-кхобучо шуна хьарам динарг: аш цуьнца цхьанна хIуманца накъост цалацар а‚ деца-ненаца дика хилар а. Шайн доьзалш ма байа мацаллах /кхоьруш/- Оха кхобур ду шу а‚ уьш а. Боьхачунна<sup>1</sup>герга ма гIолаш – цунах гучудаьллачух а‚ къайлаха долчух а. Са ма делаш<sup>2</sup>, ша Дала хьарам дина долу‚ бакъонца бен<sup>3</sup>. И ду Цо шуьга весет динарг, шу хиллархьама хьекъале.","<p>Доккха къа дина, и. дI. кх.</p> | <p>Стаг ма велаш.</p> | <p>Бакъонца бен – вен хьакъ верг бен. Дала стаг вēр хьарам дина ,чIир оьцуш, я зулам духатухуш, я шар1ан кхиэло, цо динчу зуламе хьаьжжина, вēн кхиэл йинарг я д1абоьдуш болчу т1амт1ехь дуьхьало еш верг бен. </p>"
941,"Боберан даьхнина герга ма гIолаш дикачуьнца бен, и кхиъна даллалц<sup>1</sup>. Терза нийса озалаш. Оха тIе ца дуьллу сина цунна ницкъ кхочург бен. Шаьш дийцахь<sup>2</sup>‚ нийсо елаш (бакъдерг дийцалаш), гергара велахь а. Делаца йина ваIда кхочушъелаш. И ду Цо шуна шеца весет динарг, шу хилийтархьама ойла еш.","<p>И кхиъна даллалц – и г1еметтах1отталц. Беран кхиъна далар я г1еметтах1оттар хуьлу цуьнан кхиъна даларан билгалонаш гучуяларца (бож-беран аз стомдаларца я чо баларца, зуда-беран ц1ано йохарца), и билгалонаш гучу ца ялахь – пхийтта шо дузарца.</p> | <p>Шаьш дийцахь – кхузахь: шаьш хьукма дахь я тешалла дахь. Аятан маь1на: шаьш хьукма деш я тешалла деш, нийса делаш, и тешалла шена т1ехь деш верг гергара хиларе а ца хьоьжуш.</p>"
942,"ХIара Сан некъ бу нийса берг – тIаьхьахIитта цунна‚ тIаьхьа ма хIитта кхечу некъашна – цара дIакъастор ду шу Цуьнан некъах. И ду шуна Цо (Дала) шеца весет динарг, шу хилийтархьама /Делах/ кхоьруш.",
943,ТIаккха Мусага делира Оха жайна‚ ша диканиг диначунна /Тхан ниIмат/ кхочушдеш хилла долу‚ хIор хIуманна къастор хилла долу‚ нийса некъ а‚ къинхетам а хилла болу- уьш шайн Кхиош-кхобучуьнца цхьанакхетарх тешаш хила ма мегара.,
944,ХIара а жайна /Къуръан/ ду. Оха доссийна и ша беркате а долуш‚ тIаьхьахIитта цунна‚ /Делах/ кхера – шух къинхетам бан мегара.,
945,"Аш ца алархьама: ""Тхол хьалха хиллачу шина тобане<sup>1</sup>доссийна жайна‚ тхо хилла уьш Iамарх гIопал (тхуна ца 1ема уьш-тхан маттахь дац уьш"".","<p>Къуръан доссийна Дала Iаьрбийн маттахь, цаьрга ца алийтархьама: ""Жуьгташка а‚ насарашка а жайна (Таврат а‚ Инжил а) доссийна‚ тхоьга дац уьш"".</p>"
946,"Я аш ца алархьама: ""Тхоьга доссийна хиллехьара жайна – царал а нийса хилла хир дара тхо"". Еана шуьга билгало шун Кхиош-кхобучуьнгара‚ нийса некъ а‚ къинхетам а. Мила ву ткъа зуламе Делан аяташ харцдечул‚ царах /нах/ дIатилинчул? Бекхам бийр бу Оха Тхан аятех /нах/ дIатилинчарна вочу Iазапца цара уьш тилош хилар бахьанехь<sup>1</sup>.",<p>Цара Делан элчанаш харцбеш хилар бахьанехь а.</p>
947,"Хьовсур буй-те уьш шайга маликаш дахкаре я шайна Дела варе‚ я хьан Кхиош-кхобучун цхьадолу аяташ дахкаре? Хьан Кхиош-кхобучун цхьадолу аяташ даьхканчу дийнахь сина пайда бийр бац цуьнан иймано‚ ша хьалха тешна хилла дацахь я шен ийман чохь гулдина диканиг дацахь. Ахь āла: ""Хьовсуш Iе шу – тхо а хьовсуш ду"".",
948,"Баккъалла а, шайн дин декъна хилларш‚ тобанаш хилларш<sup>1</sup>– хьо царах ма вац хьуна цхьанна хIуманна тIехь‚ церан гIуллакх Деле ду. ТIаккха Цо дуьйцур ду цаьрга цара деш хилларг.","<p>Ибн-1аббаса аьлла: уьш жуьгтий а, насараш а бу Ибрах1им пайхамаран ц1ена дин тобанашка декъна болу.</p>"
949,Диканиг деъначунна −цунна итт цунах тераниг ду<sup>1</sup>. Вониг деъначунна – бекхам хир бац цунах терачуьнца бен. Царна зулам дийр дац.,"<p>Дика динчунна – Дала уьттаза дика до‚ вониг динчуьнна – цунах терра цхьа вон до, совдоккхур дац.</p>"
950,"Ахь āла: ""Баккъалла а, со нисвина сан Кхиош-кхобучо нийсачу новкъа‚ мехала (нийса) дин хуьлуйтуш‚ доггах /и бакъдина/ тIевирзина хилла волчу ИбрахIиман миллатах хуьлуьйтуш. И /ИбрахIим/ ца хилла мушрикех"".",
951,"Āла: ""Сан ламаз а‚ сан Iибадат а‚ сан денвалар а‚ сан валар а – Далла ду‚ Iаламийн Да хилла волчу.",
952,"Накъост вац цуьнан. Цуьнца омра дина суна‚ со хьалхара муьтIахь верг ву<sup>1</sup>"".",<p>Бусалба ву.</p>
953,"Ахь āла: ""АллахI воцург /кхин/ лоху ас Кхиош-кхобург (Дела)? И ма ву массо а хIуманан Кхиош-кхобург. Карор ма дац хIор синна шена тIехь дерг бен. Хьур ма бац хьочо кхечуьнан мохь<sup>1</sup>. ТIаккха шун дIадерзар шун Кхиош-кхобучуьнга ма ду – Цо дуьйцур ма ду шуна шу шена чохь хилпало еш хилларг.","<p> Цхьаммо а хьур бац кхечун къинойн мохь, хIораммо а шен къинойх жоп ша лур ма ду.</p>"
954,"И ма ву шух хилийтинарг лаьттан тIаьхье‚ шух цхьаберш вукхарал даржаца айбинарг, шу зерхьама Ша шуна деллачуьнгахь. Баккъалла а, хьан Кхиош-кхобург сиха ма ву таIзар дарехь‚ И гечдийриг а‚ къинхетаме верг а ма ву.",
955,"Цара хьоьга хоьтту<sup>1</sup>/хIай Мухьаммад/ хIонсах лаьцна‚ ахь āла: ""ХIонс Делан а‚ элчанан а ю"". Шу Делах кхера‚ вовший юккъехь маслахьат а де‚ муьтIахь хила Далла а‚ Цуьнан элчанна а‚ шаьш хиллехь тешаш дерш (муъмин нах).","<p>Бадрехь хиллачу т1амехь яьккхина х1онс муха екъа еза, бохуш хоьттуш хилла пайхамаре. Дала боху:цуьнан хьукма Делехь а, элчанехь а ду.</p>"
956,"Баккъалла а, тешаш берш (муъмин нах) бу Дела хьехийча, шайн дегнаш кIадлуш берш‚ шайна тIехь Цуьнан аяташ дешча, ийманца совбуьйлуш берш‚ шайн Кхиош-кхобучунна тIетевжаш берш.",
957,Ишттанаш бу уьш шаьш ламаз а хIоттош‚ Оха шайна деллачу рицкъанах /Делан новкъахь/ харжаш а еш.,
958,Уьш бу хьакъ-бакъ болу тешаш берш (муъмин нах)‚ царна шайн Кхиош-кхобучунна гергахь даржаш ду‚ гечдар ду‚ шортта рицкъ а ду.,
959,Хьан Кхиош-кхобучо хьо бакъонца<sup>1</sup>хьайн цIа чуьра араваккхаре терра‚ тешаш болчех (муъмин нахах) цхьа тоба чIогIа ца лууш ма ю<sup>2</sup>/гIазот дан/.,<p>Делера ваьхьа дарца‚ Бадре гIазотана аравалар.</p> | <p>Бадрехь тIом хилале хьалха вайн пайхамар гIазотана араваьлла хилла Абу Суфьянан тобанна дуьхьал. Бусалба нехан цхьа тоба и гIазот чIогIа ца дезаш хилла.</p>
960,"Хьоьца къуьйсуш бу уьш бакъдолчуьнгахь<sup>1</sup>и билгалдаьллачул тIаьхьа‚ шаьш Iожаллина тIе лоьхкуш санна, шаьш хьоьжуш а лаьтташ.","<p>Бадрехь хиллачу гIазотана арадовла ца деза‚ бохуш, къуьйсуш хилла цхьаболу бусалбанаш.</p>"
961,"Дала шуьца ваIда йо: шина тобанах<sup>1</sup>цхьаъ шун ю, олий. Шуна дезаш ду герз доцург шайна хуьлийла‚ Далла лууш ду бакъдерг чIагIдан а Шен дешнашца‚ цатешачеран тIаьхье хадон а.",<p>Шамара Абу Суфьяна ялош хилла йолу къепал шеца дукха товараш долу (и ларош герзаца 40 стаг бен ца хилла) я Маккара Абу-ДжахIала далош хилла долу эскар 1000 сов т1емалочух лаьтташ долу. Бусалбанаш 300 сов бен вацара.</p>
962,"Бакъдерг чIагIдархьама а‚ харцдерг дIатилорхьама а, къинош дечарна /и мел/ ца дезахь а.",
963,"Аш шайн Кхиош-кхобучуьнга гIо доьхура. Цо шуна жоп делира: ""Ас шу чIагIдийр ду эзар вовшашна т1ехьа-т1ехьахь лаьттачу маликашца""‚− аьлла.",
964,"И ца дира Дала кхаъ хилла а бен‚ шеца шун дегнаш паргIатдахархьама а бен. ГIо дац Делера а бен. Баккъалла а, Дела веза верг‚ хьукма нийса деш верг ву.",
965,"Дагадаийта: Цо шуна тIетесира наб озор, шуна Шегара сапаргIато хилла‚ доссадора шуна тIе стиглара хи (догIа), шеца шу цIандархьама‚ шайтIанан вас-васал шух дIаяккхархьама‚ шун дегнаш сацорхьама (собарца а‚ бакъдолчуьнца а)‚ шун когаш цуьнца<sup>1</sup>чIагIбархьама.",<p>Цуьнца – дог1ица. Бадрахь т1ом болуш Дала бусалбанашна делла ни1мат. Т1ом г1амаршкахь хилла. Когаш шершаш хала лелаш хилла т1емалой. Т1аккха Дала дог1а делхийтина ч1аг1бира уьш.Иштта дог1ица лийчара уьш шайн т1ера боьха хи д1адоккхуш.</p>
966,"Дагадаийта: хьан Кхиош-кхобучо хаийтира маликашка, Ша шуьца ву, аьлла‚ чIагIбе ийман диллинарш. Ас тIаьхьа цатешначеран дегнашка кхерам тосур бу – тоха легашна т1ехула /кортош даха/‚ хадайе церан массо а пIелган юьхьиг<sup>1</sup>.","<p>Иштта омра дина Дала маликашка, уьш бусалбанашна гIоьнна дахкийтича. П1елгийн юьхьигаш яьхча, цаьрца т1ом бан а, уьш йийсаре леца а атта хуьлу. </p>"
967,Иза ду уьш Далла а‚ Цуьнан элчанна а дуьхьал хилла хиларна. Далла а‚ Цуьнан элчанна а дуьхьал хиллачунна Дела бекхам эца чIогIа ву.,
968,"Иза (Iазап) ду шуна: ""Iовша и шайна – цатешачарна цIеран Iазап ду"".",
969,"ХIай ийман диллинарш! Шаьш цатешачарна дуьхьалкхетча (тIам тIехь эскарш вовшахкхетча) могIаршца, /шайн/ баккъаш ма тоха царна (царах кхералой ма довда).",
970,"Оцу дийнахь царна шен букъ тоьхнарг<sup>1</sup>‚ ша тIамна хьаьвзаш вацахь я кхечу тобанах дIауьйш вацахь, Делера оьгIазаллина юкъаваьлла и‚ цуьнан чугIойла жоьжахати ю‚ ма вон бу и кхоллам!",<p>ГIазотехь кхеравелла юхаваьлларг.</p>
971,"Аш ца байина уьш‚ делахь а, Дала байина уьш. Ахь ца кхоьссина /герз/ айхьа кхуссуш, делахь а, – Дала кхоьссина (Дела вара и шун гIазот дIахьош верг) муъмин нахана шегара хаза ял (толам‚ хIонс) ялархьама. Баккъалла а, Дела хезаш верг а, хууш верг а ву.",
972,Иза -Дела хилар ду цатешачеран мекарло эшор йолуш.,
973,"Аш<sup>1</sup>толам бехча – толам беана шуьга. Шу совцахь – и дика ду шуна‚ шу юха а тIамна юкъа дагIахь – Тхо а догIур ду<sup>2</sup>, шун тобано шу цхьана а хIуманах кIелхьардохур дац, и йоккха хилахь а. Дела муъмин нахаца ву.","<p>И долу Делан хабар мушрикунашка ду (Бадрехь) хиллачу тIамах лаьцна, уьш сийсазабеш, боху Дала: «Толам беана шуьга, аьлча а, шуна тIехь».</p> | <p>Тхан ницкъ бог1ур бу. Кхин цунах лаьцнарг «Т1ах1а» суратан 5-чу аятехь дог1ур ду, Дала мукъалахь.</p>"
974,"ХIай ийман диллинарш! МуьтIахь хила Далла а‚ Цуьнан элчанна а‚ и (пайхамар) витий дIа ма гIо, шу хезаш долуш /цо дуьйцург/.",
975,"Шу тар ма ло аьллачарах: ""ЛадоьгIна оха""‚ шаьш ладугIуш а боцуш.",
976,"Баккъалла а, Далла гергахь уггар боьха хьайба ду къораниг а, мотт цахуург а. Уьш бу хьекъале боцурш (Делах ца тешаш болу керстанаш).",
977,"Далла цаьргахь диканиг лиъна хиллехьара, Цо ладогIуьйтур дара цаьрга. Цо шайга ладогIийтича а, тIаккха а дIагIур бара уьш (гIазотера бовдур бара), /ийманах/ юьстах а бевлла.",
978,ХIай ийман диллинарш! Жоп ло Далла а‚ элчанна а Цо шайга кхайкхича Ша шуна дахар луш<sup>1</sup>долчуьнга. Шуна хаалаш: и Дела стагана а‚ цуьнан дагана а юкъавулу /шена луург цуьнга ца дойтуш/‚ шу а Цунна тIе д1агулдийр ду.,<p>Шу исламе кхойкхуш ду цо – и шу дендар ду‚ шуна гуттаренна дахар ду и (ялсаманехь).</p>
979,"Питанах кхералаш: къаьсттина шух зулам диначарна зен дина Iанне а ца Iа иза (массарна а зен до цо). Шуна хаалаш, и Дела бекхам барца (таIзар дарца) чIогIа вуйла.",
980,"Аш дагадаийтал<sup>1</sup>шаьш, кIеззиг а долуш, лаьттахь заьIап хилар‚ шаьш наха схьалецарна а кхоьруш. ТIаккха Цо тIелецира шу‚ Шен гIоьнца чIагIдира шу‚ цIенчух рицкъ а делира шуна, – шу хила мегар-кха баркалла олуш.",<p>Маккахь долуш ледара дара шу‚ цатешачара хьийзош‚ тIаккха Дала Мединате дIакхалха дагатесира шуна‚ цигахь шу алсамдевлира‚ Делан гIоьнца Бадрехь тIамехь тола а туьйлира‚ дика хIонс а яьккхира.</p>
981,"ХIай ийман диллинарш! Аш тешнабехк ма белаш Далла а‚ элчанна а‚ аш тешнабехк ма белаш шайга хиллачу тешамна (декхар делахь а‚ я кхин хIума делахь а), шаьш хууш а долуш.",
982,"Шуна хаалаш, шайн бахам а, шайн доьзалш а питана дуйла‚ баккъалла а, Дела Шегахь сийлахь-йоккха ял йолуш вуйла.",
983,"ХIай ийман диллинарш! Шу Делах кхерахь‚ Цо кхетам бийр бу шуна (довзуьйтур ду бакъдерг‚ харцдерг)‚ шайн къинойх цIандийр ду шу‚ шуна гечдийр ду Цо, – и Дела сийлахь-йокха комаьршалла йолуш ма ву.",
984,"Хьуна мекарло ма йора цатешачара хьо лаца<sup>1</sup>‚ я вен‚ я хьо араваккха /Макки чуьра/. Мекарло йо цара, – Дала а йо мекарло /церан мекарло йохош/. И Дела /мекарлонна дуьхьал/ мекарло ечарех диканиг ву.","<p>Делан элча Мадинате ваха кечвелла шайна хааделча, и шайна кIелхьарвала воллу аьлла хетта, къурайшин элаша ойла йора и дIаваккха. И вен баьхьаш ца хилла уьш: цуьнан тукхум доккха а, нуьцкъалла а хилла, цара шайгара чIир эцарах кхоьрура уьш.</p><p>Царах цхьаммо аьлла и эмкална тIехь сацийна (вихкина) и эмкал ессачу ара дIахеца еза – цигахь мацаллах а, хьогаллах а лийр ву и. Амма цу тIехь барт ца хилира церан. Шайн кхеташонехь цара сацам бира хIор тукхамах цхьацца нуьцкъала къонах хаьржина (40 хуьлура уьш), цара цхьатерра тарраш тоьхна и вен.</p><p>ТIаккха Iабд аль-Манафан доьзалан т ницкъ кхочур бацара массаьргара чIир эца, дият (вийначунна дуьхьал луш болу мах – 100 эмкалан барамехь) делла маслахьат дийр дара цара. И дан хьевсира уьш – амма Дала и церан мекарло йохийра: уьш пайхамар 1ечу ц1енна гобина к1елонна хевшина болуш, царна наб озийча, 1ела ша вижна хиллачохь а вуьтуш, церан яьххьех шен куьйга чан кхуссуш, Делан ницкъаца пайхамар царна юккъехула ваьлла д1авахара.</p>"
985,"Шайна тIехь Тхан аяташ дешча, цара олу: ""Хезна тхуна‚ тхайна лиъча, цунах тераниг оха а эр дара‚ уьш-м хьалхалерачийн туьйранаш дара"".",
986,"Цара ма элира /дагадаийтал, хIай элча/: ""Везан Дела‚ хIара хиллехь Хьоьгара бакъдерг‚ догIица тIулгаш делхийта тхуна стиглара‚ я лазош долу Iазап даийта тхуна"".",
987,"Дела ца хилира царна Iазап деш, хьо царна юккъехь волуш. Ца хилира Дела царна Iазап деш верг, уьш шайна гечдар доьхуш а болуш.",
988,"Дала Iазап хIунда ца до царна, уьш Дезчу Маьждиге<sup>1</sup>/ бусалба нах/ ца буьтуш хилча? Уьш ца хилла цунна<sup>2</sup>доладеш берш. Цуьнан доладан хьакъ берш беккъа /Делах/ кхоьрурш бу‚ делахь а, царах дукхахболчарна ца хаьа-кх.",<p>Маккахь долу доккха маьждиг. Цига бусалба нах баха ца буьтуш хилла цигара пайхамар харцвеш болчу наха.</p> | <p>Дезчу Маьждигна доладан хьакъ бац и бусалба дин харцдеш болу нах.</p>
989,"Церан ламаз (КаIбан) цIийна хьалхахь ма ца хилира шок еттар а‚ тIараш деттар а бен. /Царна жоп дац/ ""Iовша шайна Iазап<sup>1</sup>, шаьш цахиларна тешаш"" /алар бен/.",<p>Бадрехь хиллачу тIамехь эшийра цатешарш.</p>
990,"Баккъалла а, цатешачара харжаш йо Делан некъах /нах/ дIатилабан. ТIаьхьа а йийр ю цара уьш‚ тIаккха йуьсур ю хьуна уьш царна шайна дохкобовлар а, гIайгIа а хилла.ТIаккха уьш эшор бу. Цатешаш берш жоьжахате гулбийр бу",
991,Дала къасторхьама боьханиг цIенчух‚ боьханиг боьхачунна тIедиллархьама‚ тIаккха царах массарах а барз бархьама‚ тIаккха и жоьжахатехь хилийтархьама. Уьш бу-кх эшнарш.,
992,"Ахь āла /хIай Мухьаммад/ цатешначаьрга: ""Уьш совцахь, царна гечдийр ду хьалха даьллачунна‚ уьш юха а буьйлалахь /бусалбанашца тIом бан/ – хьалхалерачарна хилларг хир ду (хIаллакбийр бу)”.",
993,"ТIом бе цаьрца питана ца хилийта‚ дерриге а дин Далла хилийта. ТIаккха уьш совцахь (маслахьате баьхкина – совца шу а), – баккъалла а, Дела цара дийриг гуш ву.",
994,"Уьш дIаберзахь (маслахьте ца богIуш)‚ шуна хаалаш, Дела вуйла шун гIоьнча (тIаккха тIом бе аш) – дика гIоьнча ву‚ дика толам луш верг ву Иза.",
995,"Шуна хаалаш, шаьш хIонсах хIума яьккхича, оцунах пхоьалгIа<sup>1</sup>дāкъа ду Далла а‚ элчанна а‚ цуьнан гергарчарна а‚ боберашна а‚ мискачарна а‚ некъахочунна а‚ шу хиллехь тешаш Делах а‚ Оха Тхайн лега, къастаман дийнахь<sup>2</sup>ши тоба<sup>3</sup>вовшашна дуьхь-дуьхьал нисъеллачу дийнахь, доссийначух а (маликашка а, кхин Делан билгалонашка а). Дела массо а хIуманна тIехь ницкъ болуш ву.","<p>Т1амехь х1онс (оьрсашха: трофей) яьккхича, цунах пхи дакъа дича, диъ дакъа и яьккхинчу т1емалочун ду. Бухадисна цхьа дакъа кхин пхеа декъе доькъур ду: 1) Далла а, пайхамарна а (иза бусалба нехан юкъарчу г1уллакхашка д1ахьавзор ду); 2) пайхамаран гергарчу нахана – Бану Х1ашиман а, Бану Мут1аллибан а т1аьхьенна – царна саг1а эца ца мега: 3) боберашна 4) мискачарна; 5) новкъахь болчарна, шайн х1уманах хаьдда. Уьш бу цхьана хьаналчу г1уллакха т1ехь шайн махках бевларш. Царна х1онсах дакъа дийр ду (иштта закат а лур ду), церан ц1ахь долчуьнга ца хьоьжуш.</p> | <p>Къастаман де – Бадрехь тIом хилла де (бакъдерг а‚ харцдерг а къастош хилла долу).</p> | <p>Бусалбанаш а‚ цатешарш а вовшашна дуьхь-дуьхьал бахана тIом бира.</p>"
996,"Дагадаийта, шу /Мадинатан/ гергарчу аг1ор<sup>1</sup> а долуш‚ уьш генарчу аг1ор а болуш, и къепал<sup>2</sup>шуна лахахь а йолуш ма дара. Аш вовшашца ваIда йина хиллехьара‚ галдевр дара шу тоьхначу хенаца (меттигца) делахь а, Дала кхочушхилийтархьама и хилла даьлла гIуллакх‚ хIаллакван ша билггал хIаллакхилларг‚ вахийта ша билггал дийна виснарг. Баккъалла а, Дела хезаш верг а‚ хууш верг а ма ву.","<p>Бадрехь тIом болабелча, бусалба нах Мадинатана уллохь бара‚ цатешарш генахь бара.</p> | <p>Къепал (ковра)– караван; эмкалшца йохка-эца боьлху−богIу нах. Кхузахь: абу-Суфьяна Шемара ялош хилла йолу йохка-эцаран къепал.</p>"
997,"Дагадаийта: хьоьга гайтира Дала уьш гIенах кIеззиг хиларца /ахь дийцира и г1ан хьан накъосташка/‚ Цо хьоьга уьш гайтинехьара дукха хиларца – дýхур дара шу‚ гIуллакхехь къуьйсур дара аш‚ делахь а, Дала лардина /шу иэшарах/. Баккъалла а, Иза хууш ву дегнашкахь дерг.",
998,"Дагадаийта! Шуна гайтира Цо уьш‚ шу /царна/ дуьхьалкхетча‚ шун бIаьргашкахула уьш кIеззиг болуш‚ шу кIеззиг долуш гайтира церан бIаьргашкахула, Дала кхочушдархьама хилла даьлла долу гIуллакх. Деле дIадоьрзу гIуллакхаш.",
999,"ХIай ийман диллинарш! Шайна /мостаг1ийн/тоба дуьхьалкхетча<sup>1</sup>, чIагIлолаш‚ Дела хьехавелаш дуккха‚ шу даккхийден тарло.",<p>ТIамехь мостагIийн.</p>
1000,"МуьтIахь хилалаш Далла а‚ Цуьнан элчанна а‚ вовшашца ма къийсалаш – тIаккха озалур ду шу /мостагIчух/‚ шун ницкъ дIабер бу. Собаре хилалаш. Баккъалла а, Дела собаре болчаьрца ву (царна гIодарца).",
1001,"Шу ма хилалаш шайн цIеношкара арабевллачарах<sup>1</sup>тера кураллица‚ нахана гайтархьама, Делан некъах /нах/ дIатилабеш. И Дела аш дечунна гуо беш ма ву /хаарца/.","<p>Шайн ницкъ гайта Бадрехь тIамна арабевлла хилла цатешарш, – Дала эшийра уьш.</p>"
1002,"Дагадаийта, шайтIано хазйира царна шайн Iамалш‚ элира: ""Тахана нахах цхьа а вац шу эшо‚ со шуна лулахо<sup>1</sup>ду"". ТIаккха, шена ши тоба гича, дIадедира иза‚ элира: ""Баккъалла а, со цIена ду шух‚ баккъалла а, со гуш ду (цунна маликаш гуш дара бусалбанашна гIо деш) шуна цагург‚ со кхоьру Делах – и Дела таIзар дарца чIогIа ву"".",<p>ГIоьнча‚ оцу меттехь чIогIа лоруш хилла волчу элан Маликан кIантан Суракъатан суртехь деана хилла шайтIа царна тIе.</p>
1003,"Дагадаийта! Мунепикъаша а‚ шайн дегнашкахь цамгар йолчара а олура: ""ХIорш шайн дино Iехийна"". Далла тIетевжинарг – /Делан хьесапехь ву/. Баккъалла а, и Дела веза верг а‚ хьукам /нийса/ деш верг а ву.",
1004,"Хьуна гинехьара и цатешнарш маликаша шайн синош схьадохуш, шайн яххьех а‚ тIехьашха а етташ: ""Iовша шайна жоьжахатин Iазап‚− олуш.-",
1005,"Иза ду шун куьйгаша хьалха -даькхинарг бахьанехь‚ Дела лешна зуламе вац"".",
1006,"ФирIавнан доьзалан а‚ царал хьалха хиллачеран а Iадатах терра‚ ца тийшира уьш Делан аятех – тIаккха Дала шайн къиношца схьалецира уьш. Баккъалла а, и Дела нуьцкъала ву‚ чIогIа ву таIзар дарца.",
1007,"Иза ду – Дела цахиларна ша цхьана а къомана делла хилла долу ниIмат хуьйцуш верг, цара шаьш хийццалц шайцадерг, и ду Дела хиларна хезаш верг а‚ хууш верг а.",
1008,"ФирIавнан доьзалан а‚ царал хьалха хиллачеран а Iадатах терра‚ харцдира цара шайн Делан аяташ – тIаккха Оха уьш, шайн къинош бахьанехь, хIаллакбира. ФирIавнан доьзал Оха хIорда бухабахийтира - массо а хилира уьш зуламхой.",
1009,/Дала мел кхоьллинчу/ лаьттахула лелачу х1уманех уггар боьханиг Далла гергахь – цатешарш бу‚ цара ийман ца дуьллу.,
1010,"Ахь шайца барт бина (тIом бира бац, аьлла) хилларш бу уьш‚ тIаккха массо а хенахь и шайн барт бохабо цара‚ уьш ца кхоьру /Делах и барт бохо/.",
1011,"Хьо царна тIамехь дуьхьал нисвелча, луьра та1зар де царна, царал тIехьахь болчарна кхерам таса<sup>1</sup>- цара ойла ян мегара /хьуна шаьш тешнабехк ца бан, хьоьца хилла барт ца бохо /.",<p>Хьан мостаг1ашна т1аьхьах1отта кийча болу кхиберш лелхабе кхечарна а масал хилийта..</p>
1012,"Хьо кхерахь цхьана /хьан шеца барт болчу/ къоман тешнабехках‚ бохабе ахь /барт/ цаьрца нийсса. Баккъалла а, Далла ца беза тешнабехк бийраш.",
1013,"/Бадрехь ца бойуш кIелхьарбевллачу/ керстанашна маттанне а ма моьттийла шаьш /Тхол/ хьалхадевли (Тхан шайна тIехь ницкъ кхочур бац). Баккъалла а, цара кIелдуьтур дац /Делан гIуллакх а, бусалбанашна гIо хилар а/.",
1014,"Кечбе царна дуьхьал шайн тар малло ницкъ: т1еман г1ирс а, кийча говраш шеца аш кхеро Делан мостагI а‚ шайн мостагI а‚ уьш боцурш кхиберш а‚ шуна шаьш ца бевзаш болу- Далла бевза уьш. Аш Делан новкъахь мел харж яхь а – и /кхоччуш/ юхайоьрзур ю шуна‚ шуна зулам дийр дац (Дала аш динарг тидаме ца оьцуш дуьтур дац).",
1015,"Нагахь санна уьш машаре кховдахь‚ – тIаккха хьо а кховда цуьнга (машаре)‚ Далла тIетовжа‚ баккъалла а, Иза хезаш верг а‚ хууш верг а ву.",
1016,"Царна лаахь хьо Iехо (тешнабехк бан) – хьуна кхачойийриг Дела ву. И ву Ша Шен гIоьнца а, муъмин нахаца а хьо чIагIвина хилларг.",
1017,"Цо бартадалира церан дегнаш (безам тесира вовшашна юккъехь)‚ ахь лаьттахь мел дерг доьхкича а, хьоьга бартадалалур дацара церан дегнаш‚ делахь а, Дала бартабалийра уьш<sup>1</sup>. Баккъалла а, Иза веза верг а‚ хьукма /нийса/ деш верг а ву.","<p>1аьрбийн тайпанаш хилла вовшашца ч1ог1а мостаг1алла долуш, бусалба дин т1еэцча, вежарий хилира царах.</p>"
1018,ХIай пайхамар! Хьуна кхачоен ерг Дела ву‚ муъмин нахах хьуна тIаьхьахIоьттинарг а ву.,
1019,"ХIай пайхамар! ТIамна тIеберзабе муъмин нах! Шух собаре ткъа хилча – эшор ву цара ши бIе‚ шух бIе хилча – эшор ву цара цатешачарах эзар‚ хIунда аьлча, уьш ца кхеташ къам ду.",
1020,"ХIинца Дала дайдира шуна /т1еман хьал/‚ Цунна хиира шуьца ледарло юй (кIеззиг хилар‚ тIамна кийча цахилар)‚ шух собаре бIе хилча – ши бIе эшор ву цара/собаре болчара/, шух эзар хилча – ши эзар эшор ву цара Делан пурбанца‚ Дела собаре болчаьрца ву.",
1021,Ца тарлора пайхамарна шен йийсарой хила лаьттахь кхоччуш ша чIагIваллалц<sup>1</sup>‚ шу дезаш ду дуьненан хIума‚ Далла дезаш ду эхарт. Дела веза верг а‚ хьукма /нийса/ деш верг а ву.,<p>Шена дуьхьал болу цатешарш берриге эшийна‚ хIаллакбина.</p>
1022,"Делера йоза<sup>1</sup>хьалха ца даьллехьара аш эцначунна<sup>2</sup>, доккхачу Iазапо схьалоцур дара шу.","<p>Делан дош ду хьалхха даьлла‚ ца хууш къа динчунна бехк бац‚ аьлла.</p> | <p>Йийсарш мах оьцуш дIа а бахийтина, аш яьккхина хIонс.</p>"
1023,"Яа шаьш яьккхинчу хIонсах хьанал ерг‚ цIена ерг‚ Делах кхера (хьарам дерг ца дан). Баккъалла а, Дела гечдеш верг а‚ къинхетаме верг а ву.",
1024,"ХIай пайхамар! Āла шайн куьйга кIел болчу йийсархошка: ""Далла хаахь шун дегнашкахь диканиг‚ шуьгара даьккхинчул сов диканиг лур ду Цо шуна‚ гечдийр ду Цо шуна‚ и Дела гечдеш верг а‚ къинхетаме верг а ву"".",
1025,Царна лаахь хьуна тешнабехк бан‚ хьалха Далла а тешнабехк бина цара‚ Цо (хьуна царна т1ехь таIзар дан) ницкъ белла. И Дела хууш верг а‚ хьукма /нийса / деш верг а ву.,
1026,"Баккъалла а, ийман а диллина, дIакхелхинарш а (динан дуьхьа пайхамарца Маккара Мединате дIабаханарш)‚ шайн бахамца а‚ синошца а Делан новкъахь къахьегнарш а‚ шаьш уьш тIелаьцнарш<sup>1</sup>а‚ гIо динарш а – уьш вовшийн верасаш (доттагIий‚ гIоьнчий) бу. Ийман а диллина, дIа ца кхелхинарш – цхьанна хIуманца цаьрца гергарло дац шун, уьш дIакхалххалц. Динан хьокъехь цара шуьга гIо дехахь‚ – шуна тIехь (царна) гIо дар ду, шуна а, шайна а юккъехь барт болчу къомана дуьхьал дацахь. И Дела аш дийриг гуш ма ву.",<p>Мадинатехь бехаш хилла болу бахархой – шаьш шайна Маккара тIебаьхкина хилла болу муъмин нах тIелаьцна хилла болу- أنصار ансараш.</p>
1027,Цатешарш вовшийн гергарнаш бу. Аш и (гIо) ца дахь‚ лаьттахь питана хир ду‚ доккха боьханиг даьржар ду.,
1028,Ийман а диллина‚ /Мадинате/ дIакхелхинарш а‚ Делан новкъахь къахьегнарш а‚ уьш тIелаьцнарш<sup>1</sup>а‚ гIо динарш а – уьш бу хьакъ-бакъ муъмин нах‚ царна гечдар а‚ шортта рицкъ а хир ду.,<p>Шайна тIебаьхкина хилла болу муъмин нах. Дин лело парг1ато йолчу Мадинате д1акхелхина хилла Маккара бусалбанаш. Царах مهاجرون Мух1ажаршолу.</p>
1029,"ТIаьхьа ийман а диллина‚ /Мадинате/ дIакхелхинарш‚ шуьца цхьана къахьегнарш – уьш шух бу. Гергарлонаш дерш – царах цхьаберш вукхарал герга бу Делан жайна чохь. Баккъалла а, Дела массо а хIума хууш верг ву.",
1030,"Делера а‚ Цуьнан элчанера а, аш шаьш барт бина хилла болчу мушрикшца<sup>1</sup>декъехь цахилар, хаам бу.",<p>Мушрикаш – Делаца накъост лоьцурш‚ дукха делий бу бохурш.</p>
1031,"Лела лаьттахула<sup>1</sup>беа баттахь<sup>2</sup>‚ тIаккха шуна хаалаш, Дела г1орасиз ван шун ницкъ кхочур боцийла‚ и Дела вуйла цатешарш сийсазабийр болуш.","<p>Мушрикашка боху Дала: маьрша лела Iаьрбийн АхгIайрахь беа баттахь‚ тIаккха шуьца йолу юкъаметтиг дIайолу. Iаьрбийн АхгIайре –  جزيرة ألعرب Джазират аль-1араб х1инца Саудин Араби, Йемен, Кувейт, Къат1ар, кхин кегий 1аьрбийн паччахьалкхаш шена чуйог1у Гергарчу Малхбалехь йолу ахг1айре. </p> | <p>Беа баттахь – цхьаболчу тафсиран 1еламнахана хетарехь, уьш бу  беза беттанаш (раджаб, зуль-къа1да, зуль-хьижжа, мухьаррам), шайна чохь хьалха дуьйна 1аьрбийн 1адатехь т1емаш бан ца магош хилла болу. Тоьлуш дерг хета и кхайкхам беъначул т1аьхьа бог1у биъ бутт хилар (сурат доьссина шаввал беттан юьххьехь, т1аккха уьш хуьлу: шаввал, зуль-къа1да, зуль-хьижжа, мухьаррам, царах т1аьххьара кхоъ беза бу.</p>"
1032,"Делера а‚ Цуьнан элчанера а кхайкхар ду нахе Доккха хьаж<sup>1</sup>доьхкучу дийнахь: И Дела цIена ву мушрикех‚ Цуьнан элча а /цIена/ ву. Аш тōба дахь – и шуна дика ду‚ шу дуьхьалдовлахь, шуна хаалаш, Дела г1орасиз ван шайн ницкъ кхочур- боцийла. Кхаъ баккха цатешачарна лазош долчу Iазапаца<sup>2</sup>,","<p>Доккха хьаж – Г1урбан де (10-г1а зуль-хьижжа). Оцу дийнахь кхочушдо хьаждехкаран уггар деза г1уллакхаш (Боккхачу барзана т1е т1улгаш кхиссар, г1урбадер, корта башар я ларгар, ""Ифадат"" т1аваф дар). Замахшарис аьлла Хьаждехкарх Доккха хьаж олу, 1умратах Жима хьаж аларх терра.</p> | <p>1аьрбийн мушрикаш буьйлабелира пайхамарца (Д.с.х.ц.) хилла барташ 1алаш а ца беш, тешнабехкаца бусалбанашна т1елатарш дан. Т1аккха Дала омра дира пайхамаре цаьрца бина хилла болу барташ бохабе, аьлла. Х1ижран 9-чу шарахь пайхамара хьажц1а баха новкъабехира дуккха бусалбанаш, шайн коьртехь Абу Бакар волуш. Цунна т1аьххье вахийтира 1ела. Цигахь 1елас дийшира массарна дукха хан йоццуш доьссина хилла долу х1окху суратан аяташ. Т1аккха цо кхайкхам бира нахе : 1) х1окху шарал т1аьхьа хьажц1енна (Ка1бина) гонахь г1ур вац цхьа а мушрик ; 2) Ка1бина т1аваф (даздеш гобаккхар) дийр дац верзина волуш; 3) ялсамани чу г1ур вац Далла муьт1ахь верг (бусалба) бен; 4) пайхамарна а, шайна а юккъехь хан тоьхна барташ бина хилларш – маьрша бу и хан чекхъяллалц – т1аккха Дела а, цуьнан элча а ц1ена ву мушрикех.</p>"
1033,Аш шайца барт бина хилла берш боцчарна‚ тIаккха шуна цхьанна а хIуманца эшам бина хилла боцчу‚ шуна тIехь цхьанна а гIо дина хилла боцчарна – цаьрца бина барт кхочушбе шен хан чекхъяллалц‚ Далла беза /Шех/ кхоьруш берш.,
1034,"Деза /хьаж доьхку/ беттанаш чекхдевлча /и шайца машаре ца богIу, тешнабехк беш болу/ мушрикаш байа, шайна уьш карабаькинчохь‚ схьалеца уьш‚ гуо бе царна‚ к1елонна охьаховша царна массанхьа а. Уьш дохкобовлахь‚ цара ламаз хIоттадахь‚ закат лахь – церан некъ маьрша бе. Баккъалла а, Дела гечдийриг а ву‚ къинхетаме верг а ву.",
1035,"Мушрикех цхьаммо хьоьга шена маршо ехахь<sup>1</sup>– кхочушъе иза, цунна Делан дош хаззалц‚ тIаккха дIакхачаве иза кхерам боцчу меттиге (шен даймахка‚ цунна лаахь), – иза уьш ца хууш къам хиларна ду.","<p>Маршо ехар – ширчу 1аьрбийн 1адат хилла шайна юккъехь мостаг1алла долчу къомах волчо цхьаьнга маршо йоьхуш. Цо и елча , цунна кхерам ца хилла цхьаьнгара а.</p>"
1036,"Муха хир бу мушрикашца барт Далла гергахь а‚ Цуьнан элчанна гергахь а‚ Деза маьждиган гергахь аш шайца барт бинарш боцчаьрца? Уьш шайца нийса ма хиллара‚ шу цаьрца а нийса хила. Баккъалла а, Далла беза /Шех/ кхоьрурш.",
1037,"Муха<sup>1</sup>..? Шаьш шуна тIехь толам баьккхича‚ цара тергал ца до шуна юккъехь хилла долу гергарло а‚ барт а. Шу реза до цара шайн батошца‚ ткъа церан дегнаш дуьхьал ду /шаьш батошца дуьйцачунна/, царах дукхахберш фасикъ (Далла муьт1ахь хиларх д1ахаьдда нах) бу.",<p>Муха хир бу Делан а‚ цуьнан элчанан а мушрикашца барт?</p>
1038,"Делан аяташ доьхкина цара кIеззигчу мехах‚ Цуьнан некъах /дуккха а нах/ д1атилийиа цара. Баккъалла а, ма вон хилла-кх цара деш хилларг.",
1039,Тергаме ца до цара муъмин стагаца гергарло а‚ барт а. Уьш дозанех бевлларш бу.,
1040,"Нагахь санна цара тōба дахь‚ ламаз хIоттадахь‚ закат лахь – тIаккха шун вежарий бу уьш динехь, /иштта/ къастадо Оха аяташ хууш долчу къомана.",
1041,"Нагахь санна цара шайн дуйнаш къарбахь, шайн барт хиллачул тIаьхьа‚ Iиттарш яхь шун динна – керстананийн<sup>1</sup>коьртехь болчаьрца т1ом бе ‚ – баккъалла а, церан дуйнаш бан а бац‚ – уьш совца магара /шайн коьртехь берш байича/.","<p>Кхузахь а‚ кхечухьа а ""керстаналла"" бохург ""христианство"" бохург дац‚ Делах чIогIа цатешар бохург ду я Делан ни1матана инкарло яр ду. Керстанийн коьртехь берш байа юьхьанца, боху Дала, т1аккха мог1арера берш совца там бу.</p>"
1042,Аш т1ом ца бо шаьш шайн дуйнаш къарбинчу къомаца‚ элча араваккха гIайгIа беш хилла долчу‚ шаьш юьхьанцара шуьца и (тIом) болийна хиллачу? Царах кхоьру шу? Дела ма вара шу Шех кхера там болуш ‚ шу муъмин нах хиллехь!,
1043,ТIом бе цаьрца‚ Дала шун куьйгашца Iазап дийр ду царна‚ сийсазбийр бу уьш‚ царна тIехь шуна гIо дийр ду‚ тодийр ду муъмин нехан дегнаш.,
1044,ДIайоккхур ю церан дегнийн оьгIазло‚ Дала гечдо Шена луучунна. Дела хууш верг а‚ /нийса/ хьукам дийриг а ву.,
1045,"Шу моьттуш дара шаьш дуьтур ду (балане а ца луьйцуш)? Далла хIинца а шух гIазот динарш а‚ Дела а, элча а витина‚ муъмин нах а битина, кхин доттагIий ца лийцинарш а ца бевзина (нахана гучубохуш)? Дела сов дика хууш верг ву аш дийриг<sup>1</sup>.","<p>Цхьадолчу тафсирашкахь خبيرхабирбохучун маь1на ""зуьйш верг"" аьлла дина. Т1аккха аятан дакъалган маь1на хуьлу: ""Дела шу зуьйш ву аш дечуьнгахь"".</p>"
1046,"Оьшуш дац мушрикунаш Делан маьждигашкахь Iен, керстанаш шаьш хиларна тешалла а деш. Церан Iамалш дIатили‚ уьш /жоьжахатин/ цIергахь гуттар лаьттар бу.",
1047,Делан маьждигашкахь Iийр бу Делах а‚ т1аьххьарчу дийнах<sup>1</sup>а тешна берш‚ ламаз хIоттийнарш‚ закат делларш‚ Дела воцчух ца кхоьрурш – уьш хила там бу нисбеллачарах.,"<p>Т1аьххьара де – къематде.Дала массо а белларш ден а бина цара дуьненахь йина хиллачу 1амалашка хьаьжжина бекхам бан Шен хьалха д1ах1оттор болу де. Текстехь наггахь ""эхар(т) де"" аьлла дог1у.</p>"
1048,Аш хилийти хьаьжина хи далар а‚ Деза маьждигехь Iар а Делах а‚ т1аьххьарчу дийнах а тешначух а‚ Делан новкъахь къахьегначух а тера? Ца нисло уьш Далла гергахь‚ Дала ца нисдо зуламе къам.,
1049,Ийман диллинарш‚ дIакхелхинарш (пайхамарца Маккара Мадинате ислам Iалашдархьама)‚ Делан новкъахь шайн бахамца а‚ шайн синошца а къахьегнарш дуккха беза бу даржаца Далла гергахь‚ уьш бу тоьлларш.,
1050,Царна шайн Кхиош-кхобучо кхаъ боккху Шегара къинхетам хиларца а‚ резахиларца а‚ (ялсаманин) бошмаш хиларца а‚ шайна цунна (ялсамани) чохь сацаделла лаьтташ долу ниIмат долуш.,
1051,"Цу чохь уьш гуттар лаьттар бу‚ баккъалла а, Дела Шегахь сийлахь-еза ял йолуш ву (царна яла).",
1052,"ХIай ийман диллинарш! Ма лийцалаш шайн дай а‚ шайн вежарий а доттагIий, (ма бе царах доладийраш) царна ийманал керстаналла дукхадезахь. Шух царах доттагIий бинарш – уьш бу зуламхой.",
1053,"Ахь āла: /хIай Мухьаммад/ ""Нагахь санна шун дай‚ шун кIентий‚ шун вежарий‚ шун зударий‚ шун гергарнаш‚ даьхни‚ аш гулдина хилла долу‚ йохка-эцар‚ ша (са йоцуш) йисарх шу кхоьруш йолу‚ цIенош, шайна шу реза долу‚ шуна /дукха/ дезахь Делал а‚ Цуьнан элчанал а‚ Делан новкъахь т1ом барал а, – хьовсуш Iе Дела валц Шен гIуллакхца (цуьнан Iазап‚ оьгIазло йогIур ю шуна). Дала ца нисдо песакъ къам.",
1054,"Дала гIо дира шуна дуккхачу меттигашкахь‚ Хьунайн<sup>1</sup>дийнахь а. Шу цецдехира шун дукхалло‚ цо (шу дуккха хиларна, Делан гIоьнах ойла еш дацара шу) шун хIумма кIелхьар ца даьккхира‚ сел шортта хилла долу латта гатделира шуна (довда меттиг йоцуш дисира шу)‚ тIаккха шу юхадевлира.","<p>Хьунайн – Маккан а‚ ТIаифан юккъехь йолу атагIа. Цигахь Х1ижран 8 шарахь (Шавваль баттахь) тIом хилира бусалбаний а, мушрикуний а юккъехь. Юьхьанца бусалбанаш ийшира‚ тIаккха туьйлира. Уьш иэшаран бахьана дара шаьш дукха ду аьлла уьш курабовлар, мостаг1чун ницкъ цаларар. Толам деккъа дукхахиларца хуьлу моьттура дукхахболчу бусалбанашна. Дала хаийтира цаьрга толам луш верг Ша вуйла, ткъа бусалбанашна оьшуш дерг шайна ницкъ кхочу бахьанаш лелор а, Далла т1е таваккал дар а дуйла. </p>"
1055,ТIаккха Дала Шен синтем боссийра Шен элчанна а‚ муъмин нахана а; эскар доссийра‚ шуна гуш доцу; цатешачарна Iазап дира‚ цатешачеран бекхам и бу.,
1056,Юха а тōба къобалдийр ду Дала цул тIаьхьа а Шена луучунна. И Дела гечдеш верг а‚ къинхетаме верг а ву.,
1057,"ХIай ийман диллинарш! Мушрикунаш нажс (боьха хIума) ю‚ хIокху шарал тIаьхьа Деза маьждигна герга ма гIойла уьш. Шу кхерахь мискаллах (мушрикунаш ца баьхкича йохка-эцар сецна), – тIаьхьа Дала хьоле дийр ду шу Шен комаьршаллах<sup>1</sup>, Шена лаахь. Баккъалла а, Дела хууш верг а‚ хьукам /нийса/ деш верг а ву.",<p>Т1аьхьа Дала бахам лур бу шуна.</p>
1058,"ТIом бе шайга жайна деллачарах<sup>1</sup>Делах а‚ т1аьххьарчу дийнах а ца тешаш болчаьрца‚ Дала а‚ Цуьнан элчано а хьарам динарг хьарам ца деш болчаьрца‚ хьакъ-бакъ долу дин (Ислам) къобал ца деш болчаьрца шайн куьйгаца (мукIар хилла) жизьят<sup>2</sup>луш, уьш /шун куьйга/ кIел совццалц.","<p>Шайга жайна делларш – жуьгтий‚ насараш‚ церан хьукамехь берш.</p> | <p>Жизъят – ясакх, бусулба пачхьалкхехь маьрша бехаш болчу жуьгташа а‚ насараша а‚ церан хьукамехь болчара а хIора шарахь х1ора сина т1ера дала деза гIуда. И лерина цхьана юккъера барамехь хьалдолчу сина тIера цхьаъ динар (4,8 г. деши‚ я цу механ ахча).</p>"
1059,"Жуьгташа элира: ""Iузайр – Делан кIант ву""‚ насараша элира: ""Масūхь – Делан кIант ву"". Иза – церан дош ду, шайн багара (схьадаьлла)‚ тардеш бу уьш хьалха /Делан дин/ керстадиначеран дашах. Дала хIаллакбойла уьш! Ма бакъдолчух дог даьлла бу уьш!",
1060,"Шайн ахьбараш<sup>1</sup>а‚ рух1банаш<sup>2</sup>а деланаш лецира цара (царах деланаш бира цара), Аллах1-Дела а витина. Марьяман кIант Масūхь а (дела лецира цара). Цаьрга омра дина дацара цхьанна Далла Iибадат де аьлла бен‚ кхин Дела воцчу И ша бен – цIена ву Иза цара Шеца накъост лацарах.","<p>Ахьбараш – жуьгтийн динан 1еламнах.</p> | <p>Рух1банаш – насарийн динехь:дуьненан г1уллакхех хаьдда 1ибадат деш болу нах, монахаш.</p>"
1061,Уьш лууш бу Делан нур дайа шайн баганашца‚ Дела лууш вац Шен нур кхочуш хилийтар бен‚ /мел и/ керстанашна ца дезахь а.,
1062,"И ву ваийтинарг Шен элча нийсачу некъаца а‚ бакъонан динца а, и массо динна тIехь толийтархьама, /мел и/ мушрикашна ца дезахь а.",
1063,"ХIай ийман диллинарш! Баккъалла а, ахьбарех а‚ рух1банех а дукхаберш харцонца нехан даьхни дууш бу хьуна‚ Делан некъах (шайна тIаьхьахIуьтту нах) дIатоьттуш а бу. Деший а‚ детий а гулдеш болчаьрга‚ Делан новкъахь цуьнца харж ца еш – царна ахь кхаъ баккхалахь шайна лазош долу Iазап хирг хиларца.",
1064,"Цхьана дийнахь (къематдийнахь) жоьжахатин цIергахь лалор ду и (цара дуьненахь гулдина хилла долу деши а, дети а)‚ т1аккха цуьнца х1ост дийр<sup>1</sup>ду церан хьаьжашна а‚ церан агIонашна а‚ церан баккъашна а: ""ХIара ду аш шайна гулдинарг‚ Iовша шаьш гулдеш хилларг""‚−(олуш маликаша).","<p>Х1ост дан – васт дилла, лалийна эчиг я кхин х1ума тоьхна дег1а т1ехь тап яр.</p>"
1065,"Баккъалла а, беттанийн дукхалла Далла гергахь – шийтта бутт бу /шарна чохь/ Делан Жайни чохь язбина Цо стигланаш а‚ латта а кхоьллинчу дийнахь‚ царах биъ беза бу (зуль-къаIада‚ зуль-хьиджа‚ мухьаррам‚ раджаб). И ду бакъ долу дин. Цу чохь<sup>1</sup>шайна зулам ма де. ТIом бе массо мушрикашца цара шуьца массаьрца а тIом баре терра‚ шуна хаалаш, и Дела (Шех кхоьручаьрца) вуйла.",<p>Къинош ма де массо а беттанашкахь‚ къаьсттана безачу беттанашкахь.</p>
1066,"(Цхьа беза бутт кхечу баттал ) тIаьхьататтар керстаналлехь совдийлар ду‚ шеца цатешарш тилош, цхьана шарахь хьанал беш и (беза бутт‚ цу чохь тIом бан магош)‚ вукху шарахь −хьарам беш, Дала даздинчийн (беттанийн) дукхаллица и цхьаьнабогIуш хилийтархьама – хьанал до цара Дала хьарам динарш. Хазйина царна шайн вон 1амалш. Дала ца нисдо керста къам.",
1067,"ХIай ийман диллинарш! Шуна хIун хилла, шайга Делан новкъахь (гIазотана) арадовла аьлча, /лаьттахь/ дазлой ма Iа шу (гIазоте ца доьлхуш)? Эхартал дуьненан дахарна реза хилла-те шу? Ма кIеззиг хIума ю-кх и, дуьненан дахар, эхартаца юьстича!",
1068,Шу гIазотана ара ца довлахь – Цо шуна лазош долу Iазап дийр ду‚ хуьйцур ду шу кхечу къомаца‚ аш Цунна зен дийр дац цхьанна хIуманца а. Дела массо а хIуманна тIехь ницкъ болуш ву.,
1069,"Аш цунна (вай пайхамарна Мухьаммадана гIазоте хIуттуш) гIо ца дахь – Дала гIо дира цунна керстанаша иза /Маккара/ араваьккхинчу хенахь‚ цу шиннах<sup>1</sup> цхьаъ и волуш. Уьш шиъ хьехахь волуш‚ цо (пайхамара) элира шен накъосте (Абу-Бакре): ""Хьо гIайгIане ма вожалахь‚ вайца Дела ву хьуна"". Дала син-паргIато йоссийра цунна тIе‚ Цо чIагIвира и эскарца‚ шуна ша гуш ца хилла долчу‚ цатешачеран дош бухахь хилийтира. Делан дош – и ду лакхахь дерг‚ Дела Ша веза верг а‚ хьукма /нийса/ деш верг а ву.","<p>Важа цхьаъ Абу-Бакр вара. Пайхамар керстанаша вен хьовзийча, Абу-Бакра гIо а деш, и шиъ ведда. Савар ламанна уллохь цхьана нокхечохь д1алечIкъира. Нокхе – хьех.</p>"
1070,"Арадовла шаьш дайн дерш а‚ деза дерш а<sup>1</sup>‚ къахьега (гIазот де) шайн даьхница а‚ шайн синошца а Делан новкъахь. И дика ду шуна, шу хууш хиллехь.","<p>Шен хьал долуш верг а‚ миска верг а‚ нуьцкъала верг а‚ гIийла верг а, жима верг а, воккха верг а.</p>"
1071,"Iалашо гергахь хилахь‚ некъ атта а хилахь – хьуна тIаьхьахIуьтту уьш‚ хIетте а (некъ) гена хиларца хилла царна /хало/. Делаца дуйнаш буур бу цара: ""Шайн ницкъ кхачахьара, шуьца арадевр дара шаьш"" (гIазотана)‚−бохуш. Шаьш- шайн хIаллакдо цара. Далла хаьа уьш харцлуьйш буйла.",
1072,Дела къинтIеравер хьуна! Ахь хIунда пурба<sup>1</sup>делла царна хьайна бакълуьйш берш билгалбовллалц‚ харцлуьйш берш бовззаллц?,<p>Мунепикъаш тIеоьхуш хилла пайхамарна шайна гIазоте ца баха пурба ло‚ бохуш‚ цхьацца бахьанаш а далош. Пайхамара луш хилла царна пурба – Дала цунна (пурба даларна) бехк боккху.</p>
1073,Хьоьга пурба доьхур дац хьуна Делах а‚ т1аьххьарчу дийнах а тешаш болчара шайн даьхница а‚ шайн синошца а гIазот ца дан. Дела хууш ву (Шех) кхоьруш берш.,
1074,"Хьоьга пурба доьху Делах а, т1аьххьарчу дийнах а цатешачара‚ шайн дегнаша шеко ечара‚ – уьш шайн шекона чохь ойланаш керчош бу.",
1075,"Шаьш /гIазотана/ арабовла лууш хиллехьара‚ цунна кечам бина хир бара цара‚ делахь а, Далла ца деза церан гучубовлар /гIазотана/. Цо уьш бухабуьтуш бу /шуьца гIазотана арабовларх, мало ярца/‚ элира /цаьрга/: ""Охьаховжший Iиэ охьахевшина Iачаьрца"" (зударшца а‚ берашца а‚ къеначу нахаца а).",
1076,"Шуьца уьш арабевллехьара а‚ шу совдохур ма дацара цара низам дохорца а бен‚ шун юкъаметтиг эгIор ма яра цара, шуна питана лоьхуш. Шуна юккъехь ма бу цаьрга ладоьгIуш берш. Дела бевзаш ву-кх зуламе берш.",
1077,"Хьалха а питана лехира цара‚ хьуна мекарлонаш йира бакъдерг даллалц. Делан гIуллакх гучуделира, уьш (и) ца дезарш а болуш.",
1078,"Царах ву ша олуш верг: ""Пурба лохьа суна /гIазотана ара ца вāла/‚ питана ма де суна<sup>1</sup>"". Ткъа питанна чуэгна бац уьш? Баккъалла а, жоьжахати гуо бийр болуш ма ю керстанашна.","<p>Ибн-1аббаса аьлла и аят доьссина Къайсан к1ант Алжад бахьанехь. Делан элчано шега г1азоте кхайкхича, цо аьлла хилла: «Ц1ахь витахь со, зударшца питане ма лацахь со». Цуьнан маь1на хилла шен зудчуьнца ца хилча, шен дег1ана дола ца дало шега бохург.</p>"
1079,"Хьуна диканиг хилахь‚ цо вон хоьтуьйту царна. Хьуна хало хилахь‚ цара олу: ""Оха хьалха т1еийцира тхешан гIуллакх"" (гIазоте ца даха сацам бира оха хьалха‚ цундела тхуна вон ца хили). Уьш дIабирзира, шаьш баккхийбеш.",
1080,"Ахь āла: ""Тхуна хиланне а хир ма дац Дала тхуна яздинарг бен. И ву тхан гIоьнча""‚ Далла тIетевжийла муъмин нах.",
1081,"Ахь āла: ""Шина диканах<sup>1</sup> цхьаннан а бен хьоьжийла дарий шун тхуна? Тхо хьоьжуш ду шуна Дала шегара я тхан куьйгашца Iазап кхачориг хиларе. Хьоьжуш Iе‚ тхо а шуьца цхьаьна хьоьжуш Iийр ду"".",<p>Я толам хир бара тхуна‚ я гIазот хир дара тхуна – уьш ший а дика ду тхуна.</p>
1082,"Āла: ""СагIа<sup>1</sup>ло шайна лаахь а‚ ца лаахь а‚ шуьгара данне а къобалдийр дац и. Баккъалла а, шу хили-кх фасикъ къам"".",<p>Саг1а – цо чулоцу массо а дикачу аг1ор еш йолу харжаш.</p>
1083,"Цаьргара сагIа къобалдар духатоьхна уьш Делах а‚ элчанах а ца тешаш хиларо‚ шаьш мало еш бен цара ламаз цадаро‚ ца лууш, халла бен цара сагIа а цадаккхаро.",
1084,Ахь тамаша ма бойла церан даьхнех а‚ церан доьзалех а. Далла лууш ду цаьрца царна Iазап дан дуьненан дахарехь‚ синош арадевр ду церан уьш керста хьолехь а болуш.,
1085,Цара Делаца дуйнаш буу шаьш шух ду‚ бохуш‚ шух бац уьш‚ хIетте а къаьсташ къам ду уьш.,
1086,Шайна лачкъа меттиг караяхь‚ лаьттах бола меттиг караяхь я чудовла меттиг караяхь – цига сихлур бу уьш чехка /къаьхкина говр санна/.,
1087,"Царах бу хьуна ирча бехкаш бохуш берш сагIадаккхарехь‚ цунах шайна делча, реза хуьлу уьш‚ цунах шайна ца лахь – уьш оьгIазъоьху.",
1088,"Уьш реза хиллехьара Дала а‚ Цуьнан элчано а шайна деллачунна‚ аьллехьара цара: ""Тхуна кхачам болуш ву-кх Дела‚ тIаьхьа лур ду тхуна Дала Шен комаьршаллах. Цуьнан элчано а /лур ду тхуна/‚ баккъалла а, тхо Деле догдохуш ду-кх"" /дика хир дара-кх царна/.",
1089,СагIанаш ло Дала т1едахкарца<sup>1</sup> пекъаршна<sup>2</sup>а‚ мискачарна<sup>3</sup>а‚ царна тIехь болх бечарна<sup>4</sup>а‚ дегнаш кIаддархьама<sup>5</sup>а‚ леш азатбахарехь<sup>6</sup>а‚ декхаршна кIелбисинчарна<sup>7</sup>а‚ Делан новкъахь<sup>8</sup>а‚ некъан накъостана<sup>9</sup>а. Дела хууш а ву‚ /нийса/ хьукма деш а ву.,"<p>Кхузахь Дала дуьйцург фарз саг1а – закат – ду. И дала дезаш ду цу Дала хьахийначу борх1 тайпа нахана. Кхечанхьахь делча, кхочушхир дац. Долуш долу тайпанаш дерриге а юкъадало деза. Х1ор хьахийначу тайпанах кхаанга я сов стаге д1акхачо деза закат. Царах цхьацца тайпа дацахь, цуьнан дакъа дисинчу тайпанашка д1адерзор ду.</p> | <p>Пекъар – 1аьрбашха: فقير (дукхаллин терахь – فقراء ). Пекъар ву шен к1еззиг х1ума долуш верг. Амма юкъарчу барамехь ваха цо кхачо ца йо цунна. </p> | <p>Мисканиг – 1аьрбашха: مسكين (дукхаллин терахь – مساكين ). Шен долахь х1умма а доцург. Цхьа кхечу меттигехь мисканиг мелхо а пекъарал г1олениг ву, аьлла а ду.</p> | <p>Имамо закат гулдан а, цуьнан барам х1отто а т1ебехкина нах.</p> | <p>Цатешачарна, царна бусалба дин дезийтархьама а, и эцийтархьама а, я керла бусалба хиллачарна уьш цу тIехь чIагIбархьама лур ду закат.</p> | <p>Лай азатваккхар – стеган долахь волу лай парг1атваккхар.1еламнехан бартхиллла х1окху заманахь леш долахь болу низам дуьненахь цхьанхьа а яц аьлла. Х1инца цхьанна а долахь вац лай. Цу тайпана дог1у закатан дакъа цхьа кхечахь дерзор ду.</p> | <p>Декхарна к1елбиснарш – Шари1ато магийначу хьанал г1уллакхна декхар эцна, и ца такхалуш берш. Царна и декхар такха аьтто беш закат лур ду.</p> | <p>Делан новкъахь – кхузахь: г1азотехь болчарна а, мостаг1чух махкан дозанаш лардеш болчарна а, т1аман г1ирс кечбан а ло закат (Шафи1ин мазх1аб). Абу-Хьанифата а, цхьа ехечара а ""Делан новкъахь"" бохучун маь1на мелхо а шуьйра лерина.Цо чулоцу массо а Дела реза веш долу, бусалбанашна пайдехь долу г1уллакхаш: маьждигаш дар, хьуьжарш яр, хи далор, некъаш тодар, больницаш яр …Цига закат дала магадо цара.</p> | <p>Некъан накъост – цхьа кхечу меттигехь некъан к1антаьлла а гочдина иза. Шен махках а, ох1ланах а хаьдда, вайна юккъехь 1аьш волу стаг. Цунна закатан дакъа дийр ду, цуьнан ц1ахь долчу хьоле ца хьоьжуш.</p>"
1090,"Царах бу пайхамарна халахоьтуьйтуш берш‚ шаьш олуш: ""Иза (пайхамар) – лергаш ду"" (массо а хIума хезаш ду-кх цунна). Ахь āла: ""Дикаллин лергаш ду-кх шуна‚ тешаш ву и (Мухьаммад пайхамар) Делах а‚ тешаш ву и муъмин нахах а‚ шух ийман диллинчарна къинхетам а бу и"". Делан элчанна халахоьтуьйтуш берш – царна ду лазош долу Iазап.",
1091,"Шуна Делаца дуйнаш буу цара шу резадархьама. Дела а‚ Цуьнан элча а хьакъ бара-кх цара резабан, шаьш муъмин нах хиллехь.",
1092,"Царна ца хаьа-те Далла а‚ Цуьнан элчанна а дуьхьало йинчунна жоьжахатин цIе хир юйла, и цу чохь гуттар лаьтташ? Ма еза- йоккха сийсазалла ю-кх и!",
1093,"Кхоьруш бу мунепикъаш цаьрга (бусалба нахе) шайн дегнашкахь дерг<sup>1</sup>дуьйцуш сурат доссарах. Ахь āла: ""Ма дāша шу"" (ма лара аш дин а‚ Дела а‚ бусалбанаш а). Баккъалла а, Дела арадоккхург ву шу кхоьруш (ларлуш) дерг.",<p>Мунепикъийн дегнашкахь йолу шеко гучуйоккхуш.</p>
1094,"Ахь цаьрга хаьттича‚ цара  эр ма ду хьуна: ""Тхо-м забар еш‚ ловзуш дарий"". Ахь āла: ""Делах а‚ Цуьнан аятех а‚ Цуьнан элчанах а кхаьрдаш хилла шу?""",
1095,Бехказлонаш ма е аш. Керстаналла деана аш шайн ийманал тIаьхьа‚ шух цхьана тобанна Тхо къинтIера довлахь а‚ кхечу тобанна Оха Iазап дийр ду уьш хиларна къинош деш.,
1096,"Мунепикъ божарий а‚ мунепикъ зударий а – уьш цхьаберш вукхарах бу. Вониг омра до цара‚ диканиг ма де олу‚ шайн куьйгаш дIакъовлу цара (сагIа ца луш‚ Делан новкъахь харж ца еш). Дела вицвина цара – Цо а бицбина уьш /Шен къинхетамах/. Баккъалла а, мунепикъаш −уьш бу-кх фасикъаш.",
1097,Дала ваIда йина мунепикъ божаршна а‚ мунепикъ зударшна а‚ керстанашна а жоьжахатин цIарца‚ цу чохь уьш гуттар лаьттар а болуш. И ю царна кхачо йийриг‚ Дала неIалт аьлла царна‚ царна д1ахIоьттина долу Iазап ду.,
1098,"Шул хьалха хиллачарех тера /ду иза, хIай мунапикъаш/. Шул чIогIа бара уьш ницкъанца‚ алсам бара даьхница а‚ доьзалшца а. Шайн декъах зовкх хьийгира цара‚ шайн декъах зовкх хьийгира аша а‚ шул хьалха хиллачара а зовкх хьегарх терра шайн декъах‚ /харцонна а, тиларна а/ чу дахара шу, /шул хьалха/ уьш цу чу бахарх терра<sup>1</sup>. Уьш бу-кх шайн Iамалш яйнарш дуьненахь а‚ эхартахь а‚ уьш бу-кх шаьш эшнарш.","<p>Царах хьакхаделира дуьненахь 1азап, шух и хьакхадала тарло, х1ай мунепакъаш.</p>"
1099,"Цаьрга ца деана-те шайл хьалха хиллачу Нухьан‚ Iадин‚ Самудан къаьмнийн хабар‚ ИбрахIиман къоман‚ Мадъянан<sup>1</sup>дайн‚ Муътафикатийн<sup>2</sup>хабар? Цаьрга шайн элчанаш ма баьхкира билгалонашца. Дела ца хилла царна зулам деш‚ хIетте а, шаьш хилла уьш шайна зулам деш.","<p>Мадъян – Шу1айб пайхамаран къам, Дала шен къинош бахьанехь х1аллакдина хилла долу.</p> | <p>Муътафикаташ – ЛутIан къоман ярташ‚ Дала шайн лакхенаш бухатухуш йохийна хилла йолу‚ цу чохь бехаш хиллачу нехан къинош бахьанехь.</p>"
1100,"Муъмин божарий‚ муъмин зударий – цхьаберш вовшийн доттагIий (верасаш) бу‚ дикачуьнца омра деш‚ /вон дерг ма де олуш/ вочух духатухуш‚ ламаз хIоттадеш‚ закат луш‚ Далла а‚ Цуьнан элчанна а муьтIахь а болуш. Царах тIаккха къинхетам бийр бу Дала. Баккъалла а, Дела ма ву веза верг а‚ хьукма /нийса/ деш верг а.",
1101,"Дала ваIда йина муъмин божаршна а‚ муъмин зударшна а /ялсаманин/ бошмаш, шайн бухахула хиш оьхуш йолу‚ цу чохь уьш гуттар лаьтташ‚ Iадн (ялсаманин)<sup>1</sup>бошмашкахь цIена гIишлош а. Делера резахилар вуно доккха ду – иза сийлахь-боккха толам бу-кх!","<p>Iадн – ялсаманин цIе, Эдем.</p>"
1102,"ХIай пайхамар! Къийсам латтабе керстанашца а‚ мунепикъашца а‚ кIоршаме хила цаьрца. Церан чохьIойла жоьжахати ю, – вон дIадерзар ду-кх иза.",
1103,"Цара (мунепикъаша) дуйнаш буу Делах‚ ца аьлла /пайхамарна вониг/ шаьш‚ бохуш. Аьлла цара керстаналлин дош‚ царах керстанаш хилла шаьш бусалбанаш хиллачул тIаьхьа‚ шайна карх ца даьлларг дан хьаьвсира уьш<sup>1</sup>. Бекхам ца бира цара беккъа Дала а‚ Цуьнан элчано а шайна Шен (Делан) комаьршаллах хьал даларна а бен. Цара тōба динехьара, дика хир дара царна. Уьш дIаберзахь<sup>2</sup>– лазош долчу Iазапца Iазап дийр ду Дала царна дуьненахь а‚ эхартахь а. Ма вац царна лаьттахь верас а‚ гIоьнча а!",<p>Пайхамар вен‚ Дала дохийра и церан.</p> | <p>Дала а‚ Цуьнан элчано а бохучух.</p>
1104,"Царах бу шаьш Делаца ваIда йинарш: ""Цо тхуна Шен комаьршаллах /ниIмат/ лахь‚ /шортта/ лур ма ду шаьш /дала дезачунна/ сагIа, хиллане а хир ду шаьш дикачарах""<sup>1</sup>‚−аьлла.","<p>ХьатIибан кIанта СаIлабата дехна хилла элчане шена Деле рицкъ ло але доIа де, аьлла, ша Далла Iибадат дукха дийр ду, аьлла. ТIаккха Дала шена и делча, рузбе вогIучух а, жамаIате вогIучух а юхаваьлла иза, сагIина хIума ца елла. </p>"
1105,"Цо<sup>1</sup>Шен комаьршаллах шайна делча‚ уьш цуьнца б1аьрмациг хилира‚ дIабирзира<sup>2</sup>, шаьш дуьхьал а хуьлуш.","<p>Дала шайна ниIмат делча, уьш пис хилира‚ сагIа а ца доккхуш.</p> | <p>Дала бохучух.</p>"
1106,"Церан дегнашка Цо доссийра мунепикъалла<sup>1</sup>, уьш Цунна дуьхьалкхетар болчу /къемат/де тIекхаччалц‚ цара шаьш Делаца йина ваIда йохийна хиларна а‚ уьш шаьш харцлуьйш хиларна а.",<p>Юьхьадуьхьал цхьаъ дийцар – кхин дар.</p>
1107,Царна ца хаьа-те Далла хууш хилар шайн къайле а‚ шайн къайлаха хабарш а‚ и Дела Ша хьуламехь долу хIуманаш дика хууш верг хилар а?,
1108,"Муъмин нахах сагIанашкахь муьтIахь болчарах а<sup>1</sup>‚ шайна /саг1ина дала/ халла бен х1ума цакарийначарах а<sup>2</sup>луьйш берш‚ тIаккха царах кхаьрдашберш, – Дала сийсазабийр бу уьш‚ царна ду лазош долу Iазап.","<p>Даггара алсам сагIа луш берш. Ибн 1аббаса дийцира: 1афван к1анта 1абд ар- Рахьмана делира пайхамаре (Д.с.х.ц.) 40 авкъийа деши, саг1ийна ло, аьлла. Ансарех цхьана мискачу стага, шен тароне хьаьжжина, цхьа сахь хурманаш елира саг1ийна. Т1аккха цхьаболчу мунепикъаша элира: « Валлах1и, 1абд ар-Рахьмана ма ца даьккхина и саг1а ша вийцийта а бен. Далла а, Цуьнан элчанна а оьшуш ма дацара и вукхуьнан сахь а». И элира цара, бусалбанех ца бешаш. Царна дуьхьал доссийра Дала и аят./ Тафсир ат1-Т1абарий/. 1 авкъийа = 28 грамм,1 сахь = 2600 грамм.</p> | <p>Шайн тароне хьаьжжина сагIа луш берш.</p>"
1109,Ахь гечдар деха царна я гечдар ма деха царна. Ахь царна кхузткъе уьттазза гечдар дехча а – Дала данне а гечдийр долуш дац царна. И ду цара Далла а‚ Цуьнан элчанна а керстаналла дарна. Дала нис ца до фасикъ къам.,
1110,"Баккхийбера шаьш бухабитинарш<sup>1</sup>Делан элчанна тIехьахь хевшина бисарна (гIазоте ца боьлхуш)‚ царна ца дийзира Делан новкъахь шайн даьхница а‚ шайн синошца а къахьега (гIазот дан)‚ цара элира: ""Ма довла /гIазотана ара/ х1окху йовхонехь""<sup>2</sup>. Ахь āла: ""Жоьжахатин цIе йовха хиларца кхин а нуьцкъала ю""‚ уьш кхеташ хиллехь.","<p>ГIазотана ца гIовтуш бухасевцинарш.</p> | <p>Табуке гIазоте боьлхуш. Ч1ог1а йовха хан а яра и, хала гена некъ а бара.</p>"
1111,Боьлийла уьш кIеззиг‚ боьлхийла уьш дуккха а шайна карадеш хиллачун /вочун/ бекхамна.,
1112,"Дала хьо юхаверзийча царах цхьана тобанна тIе, хьоьга пурба доьху цара ара довла / кхечу гIазотана/<sup>1</sup>. ТIаккха ахь āла: "" Цкъа а соьца арадевр дац шу‚ соьца цхьаммо а мостагIца тIом бийр бац аш. Шу реза хилла дуьххьара хевшина Iен – ховший Iиэ хIинца а бухабисинчаьрца"".","<p>Табукехь хиллачу г1азотера пайхамар (Дссхц) мунепикъаш болчу ц1а вирзича, кхечу г1азоте баха пурба доьхуш хилла уьш цуьнга.</p>"
1113,"Царах цхьаъ велча, цкъа а /докъа/ламаз ма де /цунна т1ехь/‚ цуьнан коша тIе ма хIотта. Баккъалла а, цара керстаналла дина Далла а‚ Цуьнан элчанна а‚ уьш белла шаьш фасикъ хьолехь а болуш.",
1114,"Хьоьга тамаша ма бойтийла церан бахамо а‚ церан доьзалша а. Далла лаьа цуьнца царна Iазап дан дуьненахь а‚ церан садала (бала), уьш керстанаш а болуш.",
1115,"Сурат доьссича, Делах а теша‚ Цуьнан элчанца гIазот а де‚ аьлла‚ царах хьалдолчара хьоьга пурба дийхира‚ цара элира: ""Дитахь тхо‚ хевшина 1аьчаьрца<sup>1</sup>хир дара тхо"".",<p>ГIазоте ца боьлхуш бухабитинарш – зударий‚ бераш‚ заьIапхой.</p>
1116,"Реза хилла уьш бухабисинчаьрца<sup>1</sup>хила‚ церан дегнашна мухIар тоьхна, – уьш ца кхета.","<p>ГIазоте ца боьлхуш болу зударий а ‚ бераш а, заьIапхой а.</p>"
1117,"ХIетте а, элчано а‚ цуьнца ийман диллинчара а гIазот дира шайн бахамца а‚ шайн синошца а‚−уьш бу шайна диканаш деш берш‚ уьш бу шаьш баккхийбийр берш.",
1118,Царна Дала бошмаш кечйина‚ шайн бухахула хиш оьхуш‚ цу чохь уьш гуттар лаьттар бу. И бу-кх сийлахь-боккха толам.,
1119,Д1асакхелхаш лелачу Iаьрбех<sup>1</sup>бехказлонаш еш берш баьхкира шайна пурба далийтархьама<sup>2</sup>. Бухабисира шаьш Делаца а‚ Цуьнан элчанца а харц хилларш‚ тIаьхьа кхочур ду царах керстаналла диначаьрга лазош долу Iазап.,"<p> Д1асакхелхаш лелаш берш – гуттар цхьана меттехь ца бехаш берш, д1асалелаш берш: бедуинаш‚ кочевникаш.</p> | <p>ГIазоте ца боьлхуш бухасовца.</p>"
1120,"ЗаьIапхошна а‚ цомгуш болчарна а‚ ян харж ца карочарна а къа дац /гIазоте ца бахча а/, уьш Делаца а‚ Цуьнан элчанца а дог цIена хилча. Диканиг деш болчарна некъ бац /бехк билла/. Дела гечдеш верг а‚ къинхетаме верг а ву.",
1121,"Хьо волчу баьхкинчарна а дац /къа/ ахь шаьш кечдахьара, бохуш<sup>1</sup>‚ ахь аьлча: ""Шу шеца кечдан хIума ца карадо суна""‚ дIабирзина болчу, шайн бIаьргаш хих а буьзна, вон хеташ шайна харжъян хIума ца карорна (шайна гIазоте баха таро ца хиларна/.","<p>Миска нах‚ пайхамарна тIебаьхкина шайна гIазоте баха тIехаа говр я эмкал караяхьара, бохуш. Пайхамара ца карайо шена, аьлла, бухатоьхна болу.</p>"
1122,"Некъ бу /бехк билла/ хьоьга пурба доьхучарна, шаьш хьалдолуш а болуш. Уьш реза хилла бухабисинчаьрца (зударшца, берашца, заь1апхошца) хила‚ церан дегнех Дала мухIар тоьхна, – царна ца хаьа.",
1123,"Шуьга бехказлонаш йо цара, шу царна тIе юхадирзича. Ахь āла: ""Бехказлонаш ма е! Тешшане а шух тешар дац тхо. Дала дийцина тхуна шун хабарех. Гур ю Далла а‚ Цуьнан элчанна а шун Iамал‚ тIаккха шу д1адерзор ду хьуламехь дерг а‚ гучахь дерг а хууш волчунна (Дала) тIе – Цо дуьйцур ду шуьга аш деш хилларг"".",
1124,"Шуна Делаца дуйнаш буур бу цара, шу царна тIедирзича, шу шайх д1адерзорхьама. Д1адерза царах! Баккъалла а, уьш рижс<sup>1</sup>ю‚ церан чугIойла жоьжахати ю – бекхам а хилла царна карадеш хиллачунна (дуьхьал).",<p>Боьха хIума‚ нажс.</p>
1125,"Дуйнаш буу шуна шу шайна реза хилийтархьама. Шу царна реза хилахь а, – Дела реза хир вац фасикъ къомана.",
1126,Д1асакхелхаш лела Iаьрбий керстаналлица а‚ мунепикъаллица а мелхо а чIогIа бу (кхечарал)‚ Дала Шен элчане доссийна дозанаш цахаарехь а сов бу. Дела хууш верг а‚ хьукма /нийса/ деш верг а ву.,
1127,"Д1асакхелхаш лелачу Iаьрбех бу шаьш сагIина луш дерг гIуда лоруш берш‚ шуна бāланаш хиларе хьоьжуш берш. Царна бу-кх вочун бāла. Дела хезаш верг а, хууш верг а ву.",
1128,"Д1асакхелхаш лелачу Iаьрбех бу шаьш Делах а‚ тIаьххьарчу дийнах а тешаш берш а, шаьш луш долу сагIа Далла гергахь гIурба а‚ элчанна /шайна/ доIа дан /некъ/ лоруш берш а. Царна гIурба дац ткъа и?! Дала Шен къинхетамна чубухкур бу уьш. Баккъалла а, Дела гечдеш верг а‚ къинхетаме верг а ву.",
1129,"ДIакхелхинчарах<sup>1</sup>а‚ (царна) гIо лаьцначарах<sup>2</sup>а дуьххьара (ислам дин т1еоьцуш) хьалха хилларш‚ дикачуьнца царна тIаьхьахIиттинарш – Дела реза хилла царна. Уьш а реза хилла Цунна. Цо царна бошмаш кечйина, бухахула хиш оьхуш йолу. Уьш цу чохь гуттар хир бу. И сийлахь- боккха толам бу-кх!","<p>Д1акхелхинарш – Маккахь шаьш кхоччуш бусалба дин лело ца битча, Мадинате д1акхелхина хилла болу пайхамар а, цуьнан асхьабаш а ( المهاجرون ) мух1ажираш.</p> | <p>Пайхамаран гIоьнчий‚ Мадинатан бахархой‚ шаьш шайна тIебаьхкина пайхамар а‚ цуьнан асхьабаш а дика тIелаьцна, царна гIо дина хилла болу ( ألأنصار ) ансараш.</p>"
1130,Шуна гонахь болчу д1асакхелхаш лелачу Iаьрбех мунепикъаш а бу‚ Мадинатан бахархойх а бу уьш (мунепикъаш)‚ мунепикъаллина чу кIорга бахана уьш. Хьуна ца бевза уьш‚ Тхуна бевза уьш. Оха шозза Iазап дийр ду царна‚ тIаккха деза-доккхачу Iазапе д1аберзор бу.,
1131,"Кхиберш къера хилира шайн къиношна‚ цара иэйира дика Iамал кхечу вочуьнца<sup>1</sup>‚ Дала тōба къобалдан мега церан. Баккъалла а, Дела ву гечдийриг а‚ къинхетаме верг а.","<p>Уьш бу вон а, дика а 1амалш еш болу бусалбанаш. Хьалха пайхамарца(Д.с.х.ц.) г1азотехь дакъалаьцна цара,ткъа х1инца,мало еш, Табуке г1азоте ца бахна. Оцунна уьш дохкобевла – Дела царна гечдан герга ву.</p>"
1132,"Церан бахамах сагIа эца – цуьнца догIмаш а‚ синош а цIандийр ду ахь церан‚ /Деле/ доIа а де царна‚ баккъалла а, хьан доIа царна синтем бу. И Дела хезаш верг а‚ хууш верг а ву.",
1133,Царна ца хаьа-те Дала къобалдеш хилар Шен лешкара тōба а‚ сагIа оьцуш хилар<sup>1</sup>а‚ и Дела ша тōба къобалдеш верг а‚ къинхетаме верг а вуйла?,<p>Даггара саг1а деллачуьнгара къобалдо Дала цунна мела баларца.</p>
1134,"Ахь āла: /хIай Мухьаммад/ ""Iамал е! Далла а‚ Цуьнан элчанна а‚ муъмин нахана  а тIаьхьа гур ю шун Iамал‚ тIаьхьа д1адерзор ду шу хьуламехь дерг а‚ гучахь дерг а хууш волчунна тIе – (Далла тIе). ТIаккха Цо шуьга дуьйцур ду аш деш хилларг"".",
1135,Цхьа кхиберш Делан гIуллакхе догдохуьйтуш хир бу: я Iазап дийр ду Цо царна‚ я церан тōба къобалдийр ду Цо<sup>1</sup>. И Дела хууш верг а‚ хьукма /нийса/ деш верг а ву.,"<p>Ибн-1аббасана хетарехь, уьш бу Бадрехь дакъалоцуш хилла болу, х1инца г1азотах бухабисна хилла болу Ка1аб бин Малик, Марарат бин аль –Раби1, Х1илял бин Умаййа. Уьш бу Делан къинхетаме дог дохийла долуш. Церан хабар цхьа к1еззиг т1аьхьа дог1ур ду, Дала мукъалахь.</p>"
1136,"Цхьа /кхин/ берш бу шаьш зуламна а‚ керстаналлина а‚ муъмин нахана юккъехь барт эгIорна а‚ хьалха Делаца а‚ Цуьнан элчанца а тIом беш хиллачарна кечамна а маьждиг<sup>1</sup>дина берш – баъанне а дуйнаш ца бууш 1ийр бац уьш шайна диканиг бен лууш ма дацара хьуна‚ бохуш. Дала тешалла до: ""Баккъалла а, уьш бу харцлуьйш""‚−аьлла.","<p>Къубахь (Мадинатан уллохь йолу юрт) дуьххьара маьждиг дина хилла элчано (Делах кхераран маьждигтIаьхьа шех олуш). Мунепикъаша цунна дуьхьал маьждиг дина бусалбанаш бекъа‚ хьалха элчанца Ухьудехь тIом бина хиллачарна (Абу-Iамир Рахьид) кечамна. مسجد ألضرار Масжид аль- зарар (зенан маьждиг)аьлла цунах. Цу чохь ламаз ма делахь, боху Дале пайхамаре.</p>"
1137,"Хьо ма хIотталахь цу /маьждига/ чохь /ламаз дан/ цкъа а.
        
      
      Дуьххьарлерчу дийнахь дуьйна /Делах/ кхерарна тIехь хIоттийна долу маьждиг<sup>1</sup>мелхо а хьакъ ду хьо шена чохь (ламазна) хIотта – цу чохь бу шаьш цIанбала лууш болу божарий. Далла беза шаьш цIанлуш берш.",<p>Къубахь дина маьждиг (مسجد قباء ).</p>
1138,Шен гIирс Делера кхерарна а‚ резаллина а тIехь хIоттийнарг ву дика‚ я шен гIирс йоьхна‚ охьаоьгуш йолчу (бердан) йистехь хIоттийнарг ву‚ цо шеца жоьжахатин цIерга вожийна волу? Дала ца нисдо-кх зуламе долу къам.,
1139,Ца буьсу церан гIирс‚ цара шаьш бина болу‚ церан дегнашкахь шеко хилла а бен‚ церан дегнаш лилхина кийсакаш хиллалц<sup>1</sup>. Дела хууш верг а‚ хьукма /нийса/ деш верг а ву.,"<p>Мунепикъаша дина хиллачу маьждиго (Масжид аль-зарар) церан кийрахь шеко а, нипакъалла а алсамйоккхуш хилла, цундела Делан элчано (Д.с.х.ц.) омра дина, и дохадайтира, дагадайтира, боьха х1уманаш т1екхуьссуьйтуш сийсаздаккхийтира. Мунепикъийн кийрахь оьг1азло йисира шаьш баллалц.</p>"
1140,"Баккъалла а, Дала эцна муъмин нахера церан синош а‚ церан бахам а царна ялсамани яларца. Уьш Делан новкъахь тIом беш бу‚ цара а бойу‚ уьш а бойу. И Цуьнан ваIда ю - Таврата чохь а‚ Инжила чохь а‚ Къуръан чохь а хьакъ-бакъ хилла йолу ва1да. Мила ву шен ваIда Дала ечул а дика кхочушъеш верг? Шу даккхийде шайн йохка-эцарца<sup>1</sup>‚ шаьш Цуьнца кхочушйина йолчу /ваIдица/. Иза – сийлахь-боккха толам бу-кх!","<p>Дуьне а доьхкина, шаьш эхарт эцарца – гIазотехь беллачарна.</p>"
1141,"Тōба деш берш‚ Iибадат деш берш‚ /Далла/ хастам беш берш‚ /лаьттахула г1азотана я 1илма лоьхуш/ д1асалелаш берш‚ рукуIе-сужуде оьхуш берш‚ дикачуьнца омра деш‚ вочух /нах/ бухатухуш берш‚ Делан дозанаш Iалашдеш берш /уьш бакхийбер бу шайна ялсамани хиларца/, – кхаъ баккха муъмин нахана.",
1142,Ца хилла /оьшуш/ пайхамарна а‚ ийман диллинчарна а мушрикашна гечдар дехар‚ уьш шайн гергара хиллехь а‚ шайна уьш жоьжахатин дай хилар билгалдаьллачул тIаьхьа<sup>1</sup>.,<p>ХIара доьссина элчано шен девешина Абу-ТIалибана Деле гечдар дехча‚ иштта кхечу бусалбанаша а шайн гергарчу мушрикашна Деле гечдар дехча.</p>
1143,"ИбрахIиман шен дена гечдар дехар ца хилла еккъа цо цуьнца йина ваIдина дуьхьа а бен. Шена и Делан мостагI хилар билгалдаьлча, цIанвелира и цунах. Баккъалла а, ИбрахIим ма ву хьасталуш верг а‚ дуккха собаре верг а.",
1144,"Ца хилла Дела къам тилош, Цо Ша нисдинчул тIаьхьа уьш Шех ларбала дезарг царна билгалдаккхалц. Баккъалла а, Дела массо а хIума хууш верг ву.",
1145,"Баккъалла а, Дела стигланийн а‚ лаьттан а паччахьалла Шегахь долуш ву‚ дендолуьйтуш а ву И‚ долуьйтуш а ву – И воцург верас а вац шуна‚ гIоьнча а вац.",
1146,"Дала тōба къобалдира пайхамаран а‚ дIакхелхинчеран а<sup>1</sup>‚ ансарийн а‚ халачу сохьтехь цунна<sup>2</sup>тIаьхьахIиттина хилла болчу‚ царах цхьана тобанан дегнаш дIатиладеллачул тIаьхьа‚ тIаккха Цо тōба къобалдира церан. Баккъалла а, И царах дог лозуш а‚ къинхетам болуш а ву.",<p>Маккара Мединате.</p> | <p>Пайхамарна Табуке гIазоте воьдуш т1аьхьах1иттинарш. Гена‚ хала некъ‚ йовха хан хилла иза.</p>
1147,"Кхааннан а<sup>1</sup>/тоба къобалдира Дала/‚ шаьш бухабисийтина хилла болчу‚ (уьш дукха пошме хилира) шайна латта гаттадаллалц‚ ша шортта хилла долу‚ шайн синош а царна гаттаделира‚ царна хиира Делах довдийла доцийла, Цунна Шена тIе а бен. ТIаккха царна тIевирзира Иза (церан тōба къобалдеш), цаьрга (нахе) тōба дайтархьама. Баккъалла а, Дела тōба къобалдийриг а‚ къинхетаме верг а ву.","<p>Уьш бу: Маликан кIант КаIаб‚ РабиIан кIант Марарат‚ Умаййатан кIант ХIилял. Уьш бахьана а доцуш Табукехь хиллачу гIазоте ца боьлхуш, цIахь бухабисина хилла. Пайхамаре ша ма-дарра дIадийцира цара шаьш бахьана доцуш бухадисина хилар. Кхечара цхьацца бехказлонаш ялийра пайхамаре. Цо цара дийцинчуьнца хьукма дира: массо а хIуманах д1ахадийра уьш‚ цхьа а бусалба стаг цаьрга вист ца хилира 40 дийнахь. ТIаккха Дала гечдира царна. И аят доьссина церан хьокъехь.</p>"
1148,ХIай ийман диллинарш! Делах кхералаш‚ бакълуьйчаьрца хилалаш.,
1149,"Ца дезара Мадинатан<sup>1</sup>бахархошна а‚ цунна гонахьара д1асакхелхаш лелачу 1аьрбашна а Делан элчанах бухабиса а<sup>2</sup>‚ и (пайхамар) витина шайн синош деза а<sup>3</sup>. Иза ду – царах ца хьакхаялийта Делан новкъахь хьогалла а‚ хало а‚ мацалла а‚ уьш ца биссийта керстанашна кхерам тосучу меттиге‚ уьш ца кхиийта мостагIчуьнгара цхьанна а кхиаме, цуьнца шайна дика Iамал язъеш бен. Баккъалла а, Дала ца эшайо дикачеран ял.",<p>СаIудехь йолу гIала‚ шен чохь пайхамар дIавоьллина волу.</p> | <p>ГIазоте ца боьлхуш.</p> | <p>Ца дезара царна шайн синош хьалхадаха пайхамарца гIазоте ца боьлхуш.</p>
1150,Жима а‚ йокха а харж йийр ма яц цара‚ цхьа а тогIе хадор ма яц цара (некъ беш)‚ и шайна яздина долуш бен‚ Дала царна бекхам балархьама цара деш хиллачух хазачуьнца.,
1151,"Ца хилла /оьшуш/ муъмин нахана массо а /гIазотана/ гIатта. Царах хIора тайпанах цхьа тоба гIаьттича /тоьар ду/‚ /бисинчара/ динехь гIуллакхаш къастор ду‚ нахана, уьш шайна тIе бухабирзича, хьехам а бийр бу, – уьш /вочух/ ларбала /Iама/ мегара.",
1152,ХIай ийман диллинарш! ТIом бе керстанех шайна гергахь болчаьрца‚ шуьгахь луьралла карайойла царна‚ шуна хаалаш‚ Дела /Шех/ кхоьруш болчаьрца вуйла.,
1153,"Царах бу сурат доьссича, олурш: ""Шух мила соввоккху хIокхо ийманца?"" Ийман диллинарш – уьш совбоху цо ийманца‚ уьш баккхийбоь.",
1154,Шайн дегнашкахь цамгар ерш – уьш совбоху боьха леларна тIе а боьха леларца‚ уьш белла шаьш керстанаш болуш<sup>1</sup>.,<p>Керста хьолехь.</p>
1155,Царна ца го-техьа шаьш хIор шарахь цкъа я шозза питане<sup>1</sup>лоцуш хилар? ТIаккха а тōба ца до цара‚ ойла а ца йо цара.,<p>Церан мунепакъалла Дала аят доссорца гучуйоккхуш.</p>
1156,"Суратах хIума доьссича, цхьаберш вовшашка хьовсу‚ цхьанна а шу гуш дуй-те бохуш‚ тIаккха дIабоьлху /и цахазархьама/. Дала церан дегнаш дIадерзийна /серлонах/, уьш ца кхеташ къам долу дела.",
1157,"Шуьга веана элча‚ шух шайх а волу‚ шуна хала хилларг шена дазлуш а волу‚ шу /иймане дар, шу дуьненахь а, эхартахь а декъалхилар/ ша ч1ог1а лууш а волу‚ муъмин нахах дог лозуш а‚ къинхетаме а волу<sup>1</sup>.",<p>И иштта хазчу сибаташца вуьйцу кхузахь Дала Мухьаммад пайхамар (Д.с.с.х.ц.).</p>
1158,"Уьш дIаберзахь‚ ахь āла: ""Кхачо ю сан Аллах1, цхьа Дела‚ кхин дела вац И бен‚ Цунна тIетевжина со. И ву сийлахь-йоккхачу Iаршан Да"".",
1159,Алиф-ла-м-ра<sup>1</sup>. Хьикмате<sup>2</sup>долчу жайнан аяташ ду хIорш.,"<p>Далла Шена дика хаьа цуьнца Шена луург.</p> | <p>Хьикмате – 1аьрбашха: حكيم хьаким. Хьекъалаллин. Шена чохь хьекъалалла а, нийса хьукамаш а долу жайна – Къуръан.</p>"
1160,"Тамаше хилла-те нахана, Оха царах цхьана стаге Тхешан ваьхьа доссор нахана кхерам таса а‚ ийман диллиначарна кхаъ баккха а, царна шайн Кхиош-кхобучунна гергахь шаьш хьалха йина хиллачу дика Iамалийн дуьхьа доккха диканиг ду‚ алий? Керстанаша ма элира: ""Баккъалла а, хIара билггала бозбуунча ма ву"".",
1161,"Баккъалла а, шу Кхиош-Кхобург Дела ву‚ Ша стигланаш а‚ латта а кхоьллина волу ялх дийнахь‚ тIаккха дIанисвелира И Iарша тIехь<sup>1</sup>. Урхалла до Цо (гIуллакхашна т1ехь). Цо пурба деллачул тIаьхьа а бен цхьа а гIодаккхархо ма вац. И ву шун Дела‚ шун Кхиош-Кхобург‚ Цунна Iибадат де. Аш ойла ца йо?","<p>Хьажа ""ТIахIа"" суратан 5 аят.</p>"
1162,"Цуьнга ду шун массеран дIадерзар Делан бакъ йолчу ваIдаца. Баккъалла а, Цо кхоллар доладо‚ тIаккха и карладоккху ийман диллинчарна а‚ дика Iамалш йиначарна а нийсонца бекхам бархьама. Керстанаш-м – царна кхехкаш долу хих малар а ду‚ лазош долу Iазап а ду шаьш /дин/ керстадеш хиларна.",
1163,И ву Ша малх бина серло хилла‚ бутт а бина нур хилла‚ цуьнан (беттан) барам а хIоттийна – манзалаш<sup>1</sup>‚ шуна шерийн терахь а‚ хьесап а хаийтархьама. Бакъонца а бен ца кхоьллина Дала и. Къастадо Цо аяташ /ойла ян/ хуучу къомана.,"<p>Беттан фазаш: ах бутт‚ буьззина бутт, и. дI. кх.</p>"
1164,"Баккъалла а, буьйса а‚ де а хийцадаларехь‚ Дала стигланашкахь а‚ лаьттахь а мел кхоьллинчохь /и Дела цхьаъ хилар, И нуьцкъалла хилар гойтуш долу/ делилаш ма ду /Делах/ кхоьручу къомана.",
1165,"Баккъалла а, Тхуна дуьхьалкхетаре дог ца дохуш берш а‚ шаьш гергарчу дахарна (дуьненна) реза хилла берш а‚ цуьнца са-паргIат бевлла берш а‚ Тхан аяташна гIопал<sup>1</sup>хилларш а‚–","<p>Г1опал – 1аьрбашха: غافل г1афил.Терго ца еш, тидам боцуш.</p>"
1166,Уьш бу шайн чугIойла /жоьжахатин/ цIе ерш шаьш карадеш хиллачуьнца.,
1167,"Баккъалла а, ийман диллинарш а‚ дика Iамалш йинарш а – шайн Кхиош- Кхобучо (Дала) нисбийр бу уьш шайн /ц1ена/ ийман хилар бахьанехь /ялсаманин новкъа/ - церан бухахула хиш оьхуш, шаьш На1им олучу ялсаманин бошмашкахь болуш.",
1168,"Церан доIа цу чохь (ялсаманехь): ""Везан Дела‚ вонах цIена ву Хьо"" хир ду‚ церан маршалла цигахь ""Салам"" хир ду. Церан тIаьхьара доIа хир ду: ""Хастам бу Далла – Iаламийн Дена"".",
1169,"Дала нахана вониг сихдинехьара дикане<sup>1</sup>церан сихбаларца – шайн Iожалла царна тIекхаьчна хир яра. Оха буьту Тхуна дуьхьалкхетаре дог ца дохуш берш, шайн тиллар чохь б1аьрзе дIай-схьай уьдуш.",<p>Шайна дуьне лоьхуш.</p>
1170,"Адамо, шех цхьа бāла хьакхабелча, Тхоьга кхойкху шен агIонна тIехь 1уьллуш‚ я охьахиъна, я хьалагIаьттина. Оха ша оцу бāлех хьалхадаьккхича – дIадолало /шен хьалахалерачу новкъа –Далла 1есалла ян/, шех хьакхабеллачу бāлане Тхоьга ца кхайкхича санна<sup>1</sup>. Иштта хаздина /Делан/ дозанех бовлучарна<sup>2</sup>шаьш деш хилларг.","<p>Шена т1ера бала д1абаккха бохуш Деле ша до1анаш ца дича санна. Аятан маь1на ду: адамна шена т1е цхьа хало еъча, Дела дагавог1у, Цуьнга до1анаш до, ткъа оцу халонах Дала ша хьалхадаьккхича, цо Дела вицво. Кхузахь Дала буьйцурш керстанаш а, фасикъаш а бу. Ткъа баккъал бусалба наха гуттар Дела хьехаво, ни1маташкахь –Далла шукур до (баркалла олу), баланашкахь собар до, баланех хьалхабевлича – хастам барца Деле хьастало.</p> | <p>Делаца накъост лоцучарна.</p>"
1171,/ Мел дукха/тIаьхьенаш хIаллакйина Оха шул хьалха цара зуламаш дича‚ шайн элчанаш баьхкира царна тIе билгалонашца‚ – уьш ца хилира ийман дуьллуш. Иштта бекхам бо Оха къинош дечу къомана.,
1172,"ТIаккха шу хилийтира Оха царал тIаьхьа лаьттахь тIаьхье<sup>1</sup>, Тхо хьажархьама, аш муха 1амал йо.","<p>Т1аьхье – лаьттахь бухабуьсурш, аьлча а шу дитира Оха лаьтта т1ехь даха.</p>"
1173,"Тхан билгала аяташ шайна тIехь дешча‚ Тхуна дуьхьалкхетаре дог ца дохучара элира: ""ХIара доцург кхин дешар<sup>1</sup>ло‚ я и хийца"". Ахь āла: ""Сан и хуьйцийла дац сайггара‚ со деккъа сайга дуссуш долчу ваьхьина тIаьхьавозуш ву. Со кхоьру сан Кхиош-Кхобучунна Iеса хила сийлахь-доккхачу /къемат/дийнан Iазапах"".",<p>Дешар – кхузахь а‚ кхечахь а: Къуръан‚ Iарбашха: قرءانдешар.</p>
1174,"Āла: ""Далла лиънехьара‚ ас шуна доьшур ма дацара и‚ Цо (Дала) шуна Iамор<sup>1</sup>а ма дацара и‚ ас шуна юккъехь цул хьалха а цхьа оьмар ма ехьна<sup>2</sup>. Аш ойла ца йо?”",<p>Соьга шуна Iамадойтур ма дацара и Къуръан.</p> | <p>Соьгара хIума ма ца хезира шуна цу ехачу заманахь.</p>
1175,"Мила ву-те зуламе ша Далла тIе харцдерг кхуллучул‚ я Цуьнан аяташ харцдечул? Баккъалла а, къинош деш берш баккхийбийр ма бац.",
1176,"Цара Iибадат до, Дела а вуьтий, шайна зен а‚ шайна пайда а цабечунна. Цара олу: ""ХIорш бу тхан гIодаккхархой Далла гергахь"". Ахь āла: ""Аш дуьйцу Деле Цунна Шена стигланашкахь а‚ лаьттахь а цахуург?"" Вонах цIена ву Иза‚ лакхавели И цара Шеца накъост лацарх.",
1177,"Ма ца хилла нах цхьа уммат бен, – тIаьхьа бекъабелира уьш. Хьан Кхиош-Кхобучуьнгара дош<sup>1</sup>хьалха ца даьллехьара, царна юкъахь кхиэл йина хир яра Цо, цара шеца хилпало<sup>2</sup>ечохь.","<p>Дош – кхузахь: къематде т1екхаччалц дуьненахь бекхам ца беш дуьтур ду Ша Шен халкъ, аьлла болу Делан сацам.</p> | <p>Хилпало – цхьаьнацадар‚ барт цахилар.</p>"
1178,"Цара олу: ""Шен Кхиош-Кхобучуьнгара делил<sup>1</sup>доьссинехьра цуьнга"". Ахь āла: ""Хьуламехь дерг Делан ду‚ шу хьовсуш Iе‚ баккъалла а, со а шуьца цхьаьна хьовсучарах ву"".","<p>Делил – (Къуръан чохь –  أية аят)‚ цхьа тамаше дерг‚ муIжизат. ""МуIжизат делахьара цу пайхамарехь‚ тIаккха тешар дара шаьш""‚– олура керстанаша.</p>"
1179,"Оха нахе<sup>1</sup>къинхетамах чам баккхийтича, уьш зено схьалаьцначул тIаьхьа, − церан мекарло хуьлу Тхан аяташкахь. Ахь āла: ""Дела мелхо а сиха ву /мекарлона дуьхьал/ мекарло ярца"". Баккъалла а, Тхан элчанаша<sup>2</sup>дIаязъеш ю аш еш йолу мекарло.","<p>Х1ара аят доьссина Маккан керстанашкахь. Дала царна ворх1 шарахь йокъа х1оттийра. Уьш гергабара х1аллакхила. Цара элчане (Д.с.х.ц.) дийхира Деле дог1а дехахьара, аьлла, шаьш ийман дуьллур дара. Т1аккха дог1а дилхича, шаьш цу балех к1елхьарбевлча, уьш юха а шайн керстаналлина т1е д1абирзира.</p> | <p>Маликаша.</p>"
1180,"И ву шу дIасалелош аренгахь а‚ хIорда тIехь а. Шу кемана т1ехь долуш, И дIадоьду цаьрца хазчу махца‚ уьш баккхийбина цунах. ЧIогIа мох богIу цунна<sup>1</sup>тIе‚ царна йогIу массо а меттигера тулгIе‚ царна моттало цо шаьш юкъахьарчадо. Деле кхойкху цара, Цуьнан дин цIандеш берш а хуьлий: ""Ахь тхо хIокхунах к1елхьардахахь‚ тхо баркалла олучарах хир ма ду""‚− бохуш.",<p>Кеманна.</p>
1181,Цо уьш к1елхьарбаьхначул тIаьхьа цара лаьттахь боьханиг леладо цхьа а бакъо йоцуш. ХIай нах! Шун боьханиг шуна шайна ду шуна. Дуьненан дахаран /кIеззиг/ хIума ду иза. ТIаккха шун дIадерзар Тхоьга ду – Оха дуьйцур ду шуьга аш деш хилларг.,
1182,"Дуьненан дахаран масал Оха стиглара даийтинчу хих тера ду: цунах ийра наха а‚ бежанаша а юучех лаьттан орамат. Лаьтто цуьнан заза эцча (и орамат хаза кхиъча)‚ хаздича‚ цуьнан дайшна шаьш цунна тIехь ницкъ кхочуш ду (пайда эца)‚ аьлла хааделча, буса я дийнахь Тхан болх<sup>1</sup>кхочу цунна тIе – Оха хилийти цунах /хьаькхна охьадиллина/ ялта – селхана цахилларг санна – иштта къастадо Оха аяташ ойла еш долчу къомана.",<p>Уьш х1аллакбан Оха йина Тхан кхиэл т1екхуьу царах.</p>
1183,Дала кхойкху машаран цIа<sup>1</sup>чу‚ нисво Шена луург нийсачу новкъа.,<p>Ялсамане.</p>
1184,Дика хиллачарна дика ду – /ялсамани/‚ кхин совдерг хир ду /къематдийнахь–Делан юьхь гар/‚ церан яххьех чан летар яц‚ сийсазалла а /летар яц/. Уьш – ялсаманин дай бу‚ цу чохь шаьш гуттар а хир болуш.,
1185,Вониг диначарна бекхам и санна вониг ду‚ сийсазалла летар ю царах. Ма вац царна Делера и духатухур верг. Шайн яххьаш буьйсанан бодане кийсигашца хьулйиначарах тера бу уьш. Уьш цIеран дай бу‚ цу чохь гуттар а хир болуш.,
1186,"Оцу /къемат/дийнахь Оха уьш берриге а гулбийр бу‚ /Делаца/ накъост лаьцна хиллачаьрга эр ду: ""ДIалаца шайн меттиг аша а‚ шун накъосташа а<sup>1</sup>"". Церан юкъаметтиг хадийра Оха. Церан накъосташа<sup>2</sup>элира: ""Шу ца хилла тхуна Iибадат деш‚","<p>Аш делий бу бохуш лаьцна хилла болчу.</p> | <p>Шаьш делий ду, бохуш, наха лаьцна хилла болу.</p>"
1187,"Дала кхачойира теш хилла тхуна а‚ шуна а юккъехь: баккъалла а, тхо хилла аш тхуна Iибадат дарх гIопал"".",
1188,Цигахь бāла кхечира массо а синан ша хьалха динчуьнца. Уьш дIаберзийра Деле‚ шайн хьакъ-бакъ верас хилла волчу‚ царах дIатилира цара /харц/ кхуллуш хилларг<sup>1</sup>.,<p>Цара Делаца луьйцуш хилла накъостий.</p>
1189,"Ахь āлал: ""Мила ву шуна рицкъ луш верг стиглара а‚ лаьттара а? Я мила ву дōладеш лерсих (хазарх) а‚ бIаьрсих а‚ мила ву дийна верг веллачух схьавоккхуш‚ велларг дийначух схьавоккхуш<sup>1</sup>‚ мила ву дIахьош гIуллакхаш?"" Цара эр ду хьуна: ""Дела ву-кх"". ТIаккха ахь āла: ""Шу ца кхоьру /Цунах/?""","<p>Дала делла долчу х1оъах кхуллу са долу к1орни, са долчу к1орнига са доцу х1оъа дойту. Иштта делла долчу х1ух кхуллу са долу адам, са долчу адамах схьадоккху делла долу х1у.</p>"
1190,И ву Дела – шун хьакъ-бакъ волу Эла. ХIун ду ткъа бакъдолчул тIаьхьа тилар бен? ТIаккха а ма дIадерзош ду шу<sup>1</sup>!,<p>Бакъдолчух – ийманах‚ гергагIо керстаналлина.</p>
1191,"Иштта бакъхилира хьан Кхиош-Кхобучун дош фасикъ нахана тIехь, уьш тешар болуш бац аьлла долу.",
1192,"Ахь āла: ""Шун накъостех вуй ша кхоллар юьхьанца д1адолош верг‚ тIаккха и карладоккхуш верг?"" Āла: ""Дала д1адоладо кхоллар‚ тIаккха и карладоккху. Ма талхош ду-кх шу (бакъдолчух)!""",
1193,"Āлал: ""Шун накъостех вуй ша бакъдолчунна тIе нисбеш верг?"" Āла: ""Дала нисбо бакъдолчунна тIе"". Ткъа ша бакъдолчунна тIе /нах/ нисбеш верг хьакъ вац шена тIаьхьахIотта‚ я ша нис ца беш верг ву, ша /цхьаммо/ нисвахь бен? Ткъа шуна хIун хилла? Аш муха хьукма до?!",
1194,"Царах дукхахберш моттадаларна а бен тIаьхьахIуьттуш ма бац. Баккъалла а, моттадаларо бакъдолчух хIумма а кIелхьар ца доккху (баккъалла а, мотталуш дерг бакъдолчунна дуьхьал хIумма пайдане ма дац). Баккъалла а, Дела хууш ву цара деш дерг.",
1195,"ХIара Къуръан ца хилла кхолладала /тарлуш/ Дела воцчуьнгара‚ делахь а, нийса догIуш ду и шел хьалха хиллачуьнца<sup>1</sup>‚ шен чохь шеко йоццуш Iаламийн Дегара жайна (Мухьаммадан умматана т1едихкина декхарш) билгалдаккхар а ду и.","<p>Тавратца, Забурца‚ Инжилца.</p>"
1196,"Я цара олу: ""Цо<sup>1</sup>/ша/ кхоьллина и /Къуръан/""? Аш даийтал цунах тера цхьа сурат‚ кхайкха Дела воцчуьнга шайга кхайкхалучуьнга /кхечу г1оьнчашка/<sup>2</sup>‚ шаьш бакълуьйш хиллехь.",<p>Мухьаммада.</p> | <p>Шайна цу тIехь гIо дан.</p>
1197,"Х1аъ, харцдира цара (Маккан керстанаша) и (Къуръан) шаьш и дика довза а кхиале‚ шен таъвил а<sup>1</sup>хIинцале шайга ца кхаьчна долу. Иштта харцдира царал хьалха хиллачара а. Хьажал‚ муха хилла зуламхойн тIаьхье!",<p>Дастар‚ комментарий.</p>
1198,Царах цунах тешаш берш а бу‚ царах цунах ца тешаш берш а бу. Хьан Кхиош-Кхобург дика бевзаш ву хьуна /х1ума/ талхош берш.,
1199,"Хьо цара харцвахь‚ ахь āла: ""Суна сайн Iамал ю‚ шуна шайн Iамал ю. Шу цIена ду ас дечух‚ со цIена ву аш дечух"".",
1200,"Царах хьоьга ладугIуш берш а бу. Ахь хозуьйтур дара къорачарна, цу тIе а уьш хьекъале а ца хилча?",
1201,"Царах хьоьга хьоьжуш верг а ву. Ахь нисбийр бара бIаьрсадоцурш, цу тIе а уьш са гуш а ца хилча?",
1202,"Баккъалла а, Дала зулам ца до нахана цхьана а хIуманца‚ делахь а, наха шаьш до шайна зуламаш.",
1203,Цхьана /къемат/ дийнахь Цо уьш гулбийр бу‚ шаьш /дуьненахь/ дийнан цхьана сохьтехь а бен ца 1ийнарш санна‚ вовшашна бевзар бу уьш – тIаккха ийшира шаьш Далла дуьхьалкхетар харцдинарш. Ца хилира уьш нисбелла<sup>1</sup>.,<p>Делан нийсачу новкъа.</p>
1204,Я Оха  гойтур ма ду хьуна Тхаьш царна ваIда ечух цхьадерг (Iазап)‚ я Оха волуьйтур ма ву хьо /царна Iазап дале/. Тхоьга ду<sup>1</sup>церан дIадерзар – цул т1аьхьа Дела теш ма ву цара деш долчунна.,<p>Муьлххачу хьолехь.</p>
1205,"ХIор умматан элча ву. Шайн элча веъча, кхиэл йийр ю царна юккъехь нийсонца‚ царна зулам дийр дац<sup>1</sup>.",<p>Кхиэл нийса цаярца.</p>
1206,"Цара олу: ""Маца кхочушхир ю и ваIда, шу бакълуьйш хиллехь?""",
1207,"Ахь āла: ""Ас дола ца до сайна зенна а‚ пайденна а (сан карахь дац сайна зе дар а, пайда бар а), Далла ма луъу бен. ХIор умматна тоьхна хан ю‚ и шайн хан тIекхаьчча – цхьа сахьт тIаьхьабуьсур а бац уьш‚ / цхьа сахьт/ хьалхабевр а бац"".",
1208,"Āла: ""Дийцал аш суна: Цуьнан Iазап шайга буса я дийнахь деъча‚ оцунах хIун сихдан луур дара къинош деш болчарна<sup>1</sup>?",<p>Ма доккха ду-кх и цара сихдан г1ертарг (1азап)!</p>
1209,"ТIаккха иза хIоьттича, тешар дара шу цунах? ХIинций<sup>1</sup>? Шу ма дарий и сихдала лууш /хьалха/.""",<p>Тийши шу цу Iазапах я Делах.</p>
1210,"ТIаккха эр ду зулам диначаьрга: ""Iовша шайна гуттаренан Iазап. Бекхам хир буй шуна ткъа аш карадеш хиллачуьнца а бен?""",
1211,"Хьоьга доьху цара (цунах лаьцна) хаийтар: ""Бакъ дуй и<sup>1</sup>?"" Ахь āла: ""ХIаъ‚ сан Кхиош-кхобучуьнца (дуй боу ас), бакъ ду-кх и! Шуьга дайдалур дац иза"".",<p>Делан Iазап.</p>
1212,"ХIор зулам динчу синна (адамна) лаьттахь мел дерг шен хилча а – и дIалур дара<sup>1</sup>цо‚ хьулдийр цара дара дохкодовлар, шайна Iазап гича. Царна юккъехь нийсонца кхиэл йина. Царна зулам дийр дац<sup>2</sup>.",<p>Iазапах кIелхьардовлархьама.</p> | <p>Доцу къинош тIедетташ.</p>
1213,"Шуна хаийла баккъалла а, стигланашкахь а‚ лаьттахь а мел дерг Делан дуйла! Шуна хаийла Делан ваIда хьакъ-бакъ юйла! Делахь а, царах дукхахболчарна ца хаьа-кх.",
1214,Цо дендолуьйту‚ Цо долуьйту‚ Цунна тIе шу дIадерзор долуш ду.,
1215,ХIай нах! Шуьга беана шун Кхиош-Кхобучуьнгара хьехам а‚ дегнашкахь долчунна дарба а – муъмин нахана нийса некъ а‚ къинхетам а.,
1216,"Āла: ""Делан коьмаьршаллица‚ Цуьнан къинхетамца – Цуьнца баккхийбер уьш – иза мелхо а дика ду царна шаьш гулдечул"".",
1217,"Ахь āла: ""Хьовсал шу‚ хIун доссийна Дала шуна (Шен) рицкъанах! Аш цунах хьарам дерг а‚ хьанал дерг а дира"". Āла: ""Дала пурба делира шуна‚ я шу Далла тIехь харцдерг кхуллуш ду?""",
1218,"ХIун ду техьа Далла тIехь харцдерг кхуллучарна моьттург къематдийнахь<sup>1</sup>? Баккъалла а, Дела къинхетам болуш ву нахана тIехь‚ делахь а, царах дукхахболчара баркалла ца олу.","<p>Царна моьтту-те, Дала шайна гечдийр ду, 1азап дийр а дац къематдийнахь, шаьш дуьненахь долуш Далла т1ехь харцдерг кхолларна?</p>"
1219,Хьо (пайхамар) хир вац цхьана а гIуллакхехь а‚ ахь доьшур дац цунах<sup>1</sup>цхьа а дешар<sup>2</sup>а‚ аш йийр яц цхьа а Iамал а Тхо шайна тIехь тешаш долуш бен‚ шу цу чохь а дуьсуш. Хьан Кхиош-Кхобучух къайладер  дац мискъалзаррат<sup>3</sup>(х1ума) лаьттахь а‚ стиглахь а‚ цул жиманиг‚ доккханиг – билгалчу жайнахь<sup>4</sup>долуш бен.,<p>Делан жайнах.</p> | <p>Iаьрбашха قرءان – Къуръан.</p> | <p>Мискъалазаррат- 1аьрбашха: مثقال ذرّة – цхьа жима х1ума.</p> | <p>Лавхь махьфуз.</p>
1220,"Тидаме эца! Баккъалла а, Делан доттагIий<sup>1</sup>–кхерам а хир ма бац царна /эхартахь Делан 1азапах/‚ уьш сингаттаме а хир ма бац /шайх д1атиллачу дуьненан хьолах/.","<p>ДоттагIий – Iаьрбашха: أولياء ""Авлияъ"" (цхьаллин терахь – ولى ""вали"") – чIогIа Делах кхоьруш волу бусалба стаг. Хьадисехь ду: ""Делан леш бу, пайхамараш бац уьш, гIазотехь белларш а бац, амма пайхамарш а, гIазотехь белларш а шайх хьоьгуш хир болу"". ""Муьлш бу уьш?"" – хаьттира элчане. Цо жоп делира: ""Гергарлонан а, хьолан а дуьхьа а доцуш Делан дуьхьа вовший безаш берш бу. Царна кхерам а хир бац, уьш сингаттаме а хир бац. Царна кхаъ бу дуьненахь – хаза г1енаш гарца, эхартахь – шайна ялсамане хиларца. Царна кхерам хир бац жоьжахатин ц1арах, уьш сингаттаме хир бац дуьненахь шайна цахиллачух"". Церан сибат деш, тафсиран жайнашкахь дийцина, цаьрга хьаьжча, Дела дагавог1ур ву, церан яххьаш нуьре хир ю аьлла.</p>"
1221,"Уьш бу ийман диллинарш‚ /Делах/ кхоьруш хилларш (Цо бохург деш, ма де бохург ца деш) –",
1222,Царна кхаъ бу дуьненан дахарехь а‚ эхартахь а. Делан дешнашна хийцадалар дац. Иза – сийлахь-боккха толам бу.,
1223,"Церан /керстаналлин/ дашо сингаттаме ма войла хьо, – баккъалла а, ерриге сийлахьалла Делан ю. И хезаш верг а ву‚ хууш верг а ву.",
1224,"Тидаме эца! Баккъалла а, Делан бу стигланашкахь а‚ лаьттахь а берш. Стенна тIаьхьахIуьттуш бу Дела воцчу /кхечу/ накъосташка кхойкхуш берш? Уьш тIаьхьахIуьттуш ма бац деккъа моттадаларна бен‚ уьш ма бац харцлуьйш а бен.",
1225,"И ву шуна буьйса йинарг, цу чохь шуьга сада1ийта‚ де а /динарг/, цу чохь /шуна хIуманаш/ ган. Баккъалла а, цу чохь делилаш ду хезаш долчу къомана.",
1226,"Цара элира: ""Дала доьзалхо лаьцна (вина)"". Вочух цIена ву Иза! И хьал долуш верг ву. Цуьнан ду стигланашкахь а‚ лаьттахь мел дерг. Цуьнца (цу хьокъехь) цхьа а делил дац шун! Далла тIехь шайна цахуург дуьйцу аш?",
1227,"Ахь āла /хIай Мухьаммад/: ""Баккъалла а, Далла тIехь харцдерг кхуллуш берш баккхийбийр бац"".",
1228,Дуьненан (цхьа к1еззиг) марзо ю /цара  пайда оьцуш ерг/‚ тIаккха церан дIадерзар Тхуна тIе ду‚ тIаккха Оха Iовшуьйтур ду цаьрга чIогIа Iазап уьш ца тешаш хиларна.,
1229,"Дийца царна Нухьан хабар‚ цо шен къоме ма элира: ""ХIай сан къам! Нагахь санна шуна хала хиллехь сан /шуьца/ Iар а‚ ас Делан аяташ хьехадар а – со Далла тIетевжина. Вовшахтоха шайн гIуллакх а, шайн накъостий а‚ цул тIаьхьа шун гIуллакх шуна ма хуьлийла сингаттаме<sup>1</sup>. ТIаккха суна шайн кхиэл е‚ хан т1аьхьа ма татталаш (и ца еш).",<p>Хьулделла хир дац. Аш суна кечйина мекарло гучуер ю.</p>
1230,"Шу дIадерзахь /сох/ – ас шуьга цхьа а мах ца бехна‚ сан мах Делехь бен бац. Суна омра дина бусалбанех<sup>1</sup>цхьаъ хила""‚− аьлла.",<p>Далла муьтIахь верг. Бусалба 1аьрбийн маттахь (مسلم) Далла муьт1ахь верг ду</p>
1231,Цара и харцвира‚ тIаккха Оха иза а‚ цуьнца берш а кIелхьарбехира кеманна чохь‚ Оха хилийтира царах тIаьхье‚ Тхешан аяташ харцдинарш хина бухабахийтира Оха. Хьажал‚ муха хилла шайна /элчанаша/ кхерам тосучеран тIаьхье!,
1232,ТIаккха цул тIаьхьа Оха бахийтира элчанаш шайн къаьмнашка‚ уьш баьхкира царна тIе билгалонашца – уьш (элчанаш шайна т1ебаьхкинарш) ца хилира (х1инца а) тешар болуш шаьш хьалха харцдинчух. Иштта мухIар тоьхна Оха /Делан/ дозанех бевлачеран дегнашна.,
1233,ТIаккха царал тIаьхьа Муса а‚ ХIарун а вахийтира Оха ФирIавнна а‚ цуьнан элашна а тIе Тхешан аяташца – цара куралла йира‚ уьш хилира къинош деш долу къам.,
1234,"Тхоьгара бакъдерг шайга деъча‚ цара элира: ""Баккъалла а, хIара билггала бозбуунчалла ма ду"".",
1235,"Мусас элира: ""Бакъдолчунна, и шайга деъча, /иштта/ олу аш? Бозбуунчалла ду хIара? Бозбуунчаш баккхийбийр ма бац"".",
1236,"Цара элира: ""Хьо веана тхуна тхешан дай шена тIехь тхуна карийначух тхо дIадерзо /деккъа/ шу- шинна<sup>1</sup>хилийтархьама лаьттахь<sup>2</sup> сийлалла? Тхо шушиннах а тешаш ма дац"".",<p>Мусана а‚ ХIарунна а.</p> | <p>Мисрахь.</p>
1237,"ФирIавна элира: ""Суна тIе валаве хIора говза мел волу бозбуунча"".",
1238,"Бозбуунчаш баьхкича, Мусас цаьрга элира: ""Кхосса шаьш кхуссуш ерг"".",
1239,"Цара кхоьссича‚ Мусас элира: ""Аш шайца деана дерг бозбуунчалла ду. Баккъалла а, Дала дойур ду иза. Баккъалла а, Дала ца тойо /х1ума/ талхош болчеран Iамал.",
1240,"Бакъдерг бакъхуьлуьйту Дала Шен дешнашца‚ къинош дечарна и мел ца дезахь а"".",
1241,"Мусах ца тийшира цуьнан къомах цхьа зуьрриет<sup>1</sup>бен, ФирIавна а‚ цуьнан элаша а шаьш питане лацарх<sup>2</sup>кхерарна. Баккъалла а, ФирIавн лакхаваьлла лаьттахь /зуламаш деш/. Баккъалла а, и /Делан ниIматах/ кхоам цабечарах ву.","<p>Бозбуунчаш шаьш а‚ ФирIавнан зуда а‚ цхьацца бераш а.</p> | <p>Питане лацар – кхузахь: бохам бар, зулам дар.</p>"
1242,"Мусас элира: ""ХIай сан къам‚ шу хиллехь Делах тешна – Цунна тIетовжа‚ шаьш (Цунна) муьтIахь дерш делахь"".",
1243,"ТIаккха цара элира: ""Далла тIетевжина тхо. Веза волу Тхо Кхиош-Кхобург‚ тхо ма хилийталахь зуламе къомана питана<sup>1</sup>.",<p>Уьш тхол ма толийталахь −тIаккха царна моьттур ду шаьш бакъонна тIехь ду‚ тхуна зуламаш дийр ду цара.</p>
1244,"КIелхьардахалахь тхо Хьайн къинхетамца керста къомах"".",
1245,"Мусага а‚ цуьнан веше (ХIаруне) а Оха хаийтира ваьхьица<sup>1</sup>ашшиммо а шаьшшиннан къомана Мисрахь х1усамаш а лаца, шайн х1усамех къилба а хилийта<sup>2</sup>‚ ламаз а хIоттаде‚ кхаъ а баккха муъмин нахе‚ аьлла.","<p>Ваьхьа – 1аьрбашха: وحي – Дала стагана цхьа хаам я ойла даг чу тасар. Дала Джабраил маликехула Мухьаммад пайхамаре доссийна хиллачу Къуръанан аятех а ваьхьа олу. </p> | <p>Дала омра дира Мусага а, цуьнан веше Х1аруне а Мисрахь ийман диллина хиллачу нахана /ламаз дан а, Далла кхин 1ибадат дан а/ ц1енош лаца аьлла. Царах, шайна кхерам хилча, ламаз дан меттиг хилийта. Ибн-1аббаса элира: «Уьш гучахь ламазаш дан кхийрира, т1аккха царна омра дира ламазаш шайн х1усамашкахь де»,- аьлла. «Шайн х1усамаш къилбехьа ерзае»,- аьлла а гочдина и аят цхьацца йолчу меттигашкахь.</p>"
1246,"Мусас элира: ""Веза волу тхо Кхиош-Кхобург‚ ФирIавнна а‚ цуьнан элашна а дуьненан дахарехь хазалла а‚ бахам а белла Ахь, тхан Кхиош-кхобург, уьш тилабалийтархьама Хьайн некъах. Веза волу тхо Кхиош-Кхобург‚ байа церан бахам а‚ къиза де церан дегнаш а - уьш тешар болуш бац шайна лазош долу Iазап ца гича"".",
1247,"Цо (Дала) элира: ""Шушиннан<sup>1</sup>доIина жоп делла‚ нийса хила шушиъ‚ тIаьхьа ма хIитталаш ца хууш болчеран новкъа"".",<p>Муса а‚ ХIарун а.</p>
1248,"Оха хIорда дехьа бехира Исраилан кIентий. Царна тIаьхьа бевлира ФирIавн а‚ цуьнан бIо а хьогIаций‚ мостагIаллиций. /ХIорда/ бухавахар шена т1екхиъча‚ цо (ФирIавна ша хьорда буха воьдуш) элира: ""Со тийши кхин Дела цахиларх, Шех Исраилан кIентий тешнарг бен‚ со муьтIахь болчарах (бусалба нахах) ву-кх"".",
1249,ХIинций? Хьалха-м Iесалла ма йира ахь‚ хьо ма хилира /нах Делан динах/ талхочарах.,
1250,"Тахана Оха кIелхьарвоккхур ву хьо хьайн дегIаца<sup>1</sup>хьол тIаьхьа богIучарна делил хилийтархьама. Баккъалла а, нахах дукхаберш Тхан аятех гIопал ма бу<sup>2</sup>.","<p>Тахана х1орда чуьра аравоккхур ву хьо хьайн дег1аца, шена чохь са а доцуш. Кхузахь буьйцу х1орд бу Ц1ечу х1орда а Лаьттаюккъерчу х1орда а юккъехь йолу Суэц айма (1ам). Ибн-1аббаса аьлла, цхьаболу Исраилан к1ентий (жуьгтий) шеконехь бара Фир1авн веллий ца хууш. Цундела Дала цуьнан дег1 хине аракхоссийтира царна гайтархьама. Мухха делахь а, Дала Фир1авнан дег1 хине аракхоссийтира нахе хиллачух ойла яйтархьама.</p> | <p>Аяташ тергал ца до цара.</p>"
1251,"Оха охьаховшийра Исраилан кIентий /бāха/ тоьлаш йолччу меттиге<sup>1</sup>‚ цIенчух рицкъ а делира царна‚ /дин бахьанехь/ хилпало ца йуьйжира царна юкъа шайга Iилма кхаччалц<sup>2</sup>. Баккъалла а, хьан Кхиош-Кхобучо кхиэл йийр ю царна юккъехь къематдийнахь уьш шеца хилпало еш хиллачохь.","<p>Шам а‚ Миср а.</p> | <p>1илма кхаччалц – динан г1уллакхашкахь цхьа барт хилла Исраилан к1ентий Дала Мусага Таврат доссадаллалц – т1аккха бекъабелира уьш, цуьнан хьукамаш цхьаболчара кхочушдеш, вукхара ца деш. Ат1-Т1абарий тафсира чохь: Мухьаммад пайхамар валлалц и вог1ург хиларх а, цуьнан сибатех а тешна хилла Исраилан к1ентий. Т1аккха и веъначул т1аьхьа бекъабелира-цхьаболчара бакъвеш, дукхахболчара харцвеш. </p>"
1252,Хьуо шеко йолуш хилахь Оха хьайга доссийначух‚ ахь хаттал хьайл хьалха жайна доьшуш болчаьрга<sup>1</sup>. Хьоьга деана хьан Кхиош-Кхобучуьнгара бакъдерг‚ хьо хиланне а ма хилалахь шеко ечарах.,<p>Жуьгташка‚ хьол хьалха Таврат доьшуш хилла болчу.</p>
1253,Хьо хиланне а ма хилалахь Делан аяташ харцдеш болчарах – тIаккха хьо хир ву эшначарах<sup>1</sup>.,"<p>Байзавичо аьлла и аяташ Делах цатешачарийн лаамаш хедорна лерина ду. Аль-Къурт1убийс аьлла: хабар пайхамаре ду, ткъа цуьнца 1алашо ерш кхиберш бу.</p>"
1254,"Баккъалла а, шайна тIехь хьан Кхиош-Кхобучун дош<sup>1</sup>бакъ хилларш тешар бац",<p>Делах цатешначарна жоьжахати хир ю‚ аьлла.</p>
1255,Шайга массо а делил деъча а‚ шайна лазош долу Iазап галлац.,
1256,"/Оха хIаллакйинчу яртех/ цхьа а юрт хиллий шена /Iазап гиначул тIаьхьа/ ийман диллича – цу иймано шен пайда бина, деккъа Юнусан /юьртан/ къам бен? Оха д1аайдира царах дуьненан дахарехь сийсазаллин Iазап‚ бахам белира царна цхьана ханна<sup>1</sup>.","<p>Массара ийман диллича бен, Дала Iазапах кIелхьарбохуш ца хилла нах‚ цхьа Юнусан къам доцург: царах ийман диллира еккъа цхьана Юнусан Нинави юрто, Дала и къам дерриге а кIелхьардаьккхира цхьана ханна.</p>"
1257,"Хьан Кхиош-Кхобучунна лиънехьара, ийман диллина хир дара массо а лаьттахь мел волчо. Ткъа хьоьга ийман диллийталур  дарий нахе /царна ца луушехь/?",
1258,Ца хилла синна (адамна) ийман диллар Делан пурбанца а бен. Ойла ца еш болчарна рижс (та1зар) хуьлуьйту Цо.,
1259,"Ахь āла /цу хьайга Дела цхьаъ хиларан делилаш гайта бохучу мушрикашка/: ""Хьовсал! ХIун ду стигланашкахь а‚ лаьттахь а?/мел дукха Дела цхьаъ хиларан делилаш ду цигахь – малх, бутт...!/ Хьалхадоккхур ма дац /Iазапах/ аяташа а‚ кхерамаш туьйсучара а<sup>1</sup>тешаш доцу къам"".",<p>Делан элчанаша.</p>
1260,"Уьш хьовсур буй шайл хьалха баханчеран деношка санна а бен? Ахь āла: ""Хьовса‚ со а шуьца цхьана хьовсучарах ву"".",
1261,ТIаккха Оха кIелхьарбохур бу Тхайн элчанаш а‚ ийман диллинарш а. Иштта хьакъ<sup>1</sup>хилла Тхуна: Оха кIелхьарбохур бу муъмин нах.,<p>Хьакъ хилла Тхуна – Тхуна т1ехь ду.</p>
1262,"Ахь āла /хIай Мухьаммад/: ""ХIай нах! Шу хиллехь шеконехь сан динах‚ ас Iибадат дийр дац Дела воцчу аш Iибадат дечарна‚ делахь а, ас Iибадат дийр ду Далла‚ шу а долуьйтуш волчу. Суна омра дина со муъмин нахах хила‚ аьлла.",
1263,Хьайн юьхь хIоттае динна тIе догцIена‚ хьо хиланне а ма хилалахь мушрикунех‚ аьлла.,
1264,"Ахь ма кхайкхалахь<sup>1</sup>Дела воцчу хьайна пайда а‚ зен а ца дечуьнга‚ ахь и дахь – тIаккха, баккъалла, хьо хир ма ву зуламхойх""‚− аьлла.","<p>Ахь ма кхайкхалахь…- Ахь 1ибадат ма делахь…1аьрбийн дош دعاء кхайкхаркхузахь а, кхечухьа а 1ибадат дарбохучун маь1нехь ду.</p>"
1265,Дала зенаца хьо схьалацахь – и д1айдендерг вац хьуна И ша воцург. Хьуна диканиг Цунна лаахь – Цуьнан къинхетам бухатухург вац хьуна. И кхачадо Цо Шен лех Шена луучунна. И гечдеш верг а ву а‚ къинхетаме верг а ву.,
1266,"Ахь āла: ""ХIай нах! Шуьга деана бакъдерг шун Кхиош-кхобучуьнгара: нисвелларг – шена нисвелла ву‚ тилавелларг – шена тилавелла ву. Со шуна тIехь векал а вац"".",
1267,Хьайга ваьхьица хаийтинчунна тIаьхьахIотта хьо‚ собар де Дала хьукма даллац. И – хьукма /нийса/ дечарах диканиг ву.,
1268,"Алиф-лам-ра. Шен аяташа хьукам /нийса/ деш долу‚ т1аккха /уьш хаза/ къастош долу жайна (Къуръан) ду /х1ара/ - Ша хьукам /нийса/ деш а, сов дика хууш а волчуьнгара (Делера).",
1269,"Аш Iибадат цадархьама /цхьана/ Далла а бен. ""Баккъалла а, со шуна Цуьнгара кхерамча а‚ хаамча а<sup>1</sup>ву‚−аьлла.","<p>Кхерамча а نذير (назир) , хаамча а بشير(башир) – Дала массо а элча ваийтина Шех цатешначунна жоьжахатица кхерам тосуш, Шех тешначунна ялсаманица хаза кхаъ боккхуш.</p>"
1270,Аш шайн Кхиош-кхобучуьнга гечдар дехархьама‚ тIаккха аш тōба де Цуьнга – Цо шуна хаза бахам лур бу цIетоьхна хан тIекхаччалц‚ массо а дозалла долчунна шен дозалла а лур ду. Шу юхадовлахь – со кхоьру шуна доккхачу /къемат/дийнан Iазапах.,
1271,"Деле ду шун дIадерзар. И массо а хIуманна тIехь ницкъ болуш ву""<sup>1</sup>.",<p>И дешнаш пайхамаре ала боху Дала.</p>
1272,"Хьажахь! Баккъалла а, уьш бац шайн дегнаш хьийзош Цунах хьулдархьама<sup>1</sup>. Хьажахь! Ткъа цара шайн бедар тIеюхуш Цунна ца хаьа цара къайладоккхург а‚ цара дIахьедийриг а? Баккъалла а, И хууш ма ву дегнашкахь дерг.",<p>Шайн дегнашкахь долу Делаца керстаналла.</p>
1273,"Цхьа а дийнат<sup>1</sup>дац лаьттахь Далла тIехь шен рицкъ долуш бен‚ Цунна хаьа церан латтам а‚ церан дIагIойла а<sup>2</sup>, – массо а билгалчу /Лавхь махьфуз/ жайна чохь ду.",<p>Лаьттахула лела хIума: адам делахь а‚ бежана делахь а.</p> | <p>Далла хаьа и дийнат мичахь лаьттар ду а‚ мичахь лийр ду а.</p>
1274,"И ву Ша кхоьллина стигланаш а‚ латта а ялх дийнахь, Цуьнан Iарш хина тIехь яра<sup>1</sup>‚ шу зерхьама‚ муьлха ву-те шух Iамалца вуно а диканиг. Ахь аьлча: ""Баккъалла а, шу дендийр долуш ду деллачул тIаьхьа""‚ керстанаша аллане а эр ма ду: ""Иза-м билггала бозбуунчалла ма дуй!""","<p>Оцу аято гойту вайна 1арш а, хи а стигланел а, латтал а хьалха Дала кхоьллина хилар.</p>"
1275,"Оха царах Iазап тIаьхьатеттича цхьа ягарйинчу ханна<sup>1</sup>‚ цара аллане а эр ма ду: ""Стено сацийна и (Iазап)?"" Хьажал! Ткъа и цаьрга деъначу дийнахь царах дIатилар ма дац! Уьш шех ца бēшаш хилларг царах дIа ма хьаьрчира.","<p>Кхузахь أمة (Уммат) боху дош «хан, зама» маь1нехь деана. Цу дешан дуккха маь1наш ду. Царах ду: жама1ат (тоба), миллат, массо а диканиг шегахь долу стаг, хан-зама, пайхамаршна т1аьхьабаьзнарш…</p>"
1276,Оха адаме Тхайгара къинхетам Iовшийтича‚ тIаккха Оха цунах и дIабаьккхича – и догдуьллург а‚ /Делан ниIматана/ керста а ма хуьлу.,
1277,"Оха цуьнга ниIмат Iовшийтича, и схьалаьцначу бāланал тIаьхьа‚ цо аллане а эр ма ду: ""Къинош дIадахна суна т1ера"". Баккъалла а, и хазахеташ‚ куралла еш ма хуьлу.",
1278,Собар динарш‚ дика Iамалш йинарш боцурш – царна гечдар а‚ йоккха ял а ю.,
1279,"Хьо хила тарло хьайга делла цхьацца вехьиш дуьтуш‚ цуьнца хьан дог къийдаш<sup>1</sup>цара олуш хиларна: ""Хазна йоьссина хиллехьара цуьнга‚ я малик деънехьара цуьнца"". Баккъалла а, хьо кхерамча ву. Дела массо а хIуманна тIехь векал ву.",<p>Дог къийдаш – сагатлуш.</p>
1280,"Я цара āларна: ""И цо кхоьллина""<sup>1</sup>. Ахь āла: ""Аш даладел, делахь, цунах тера итт сурат‚ шаьш кхоьллина долу. Кхайкха Дела воцчу шайна могучаьрга‚ шаьш бакълуьйш хиллехь.",<p>И Къуръан пайхамара шегара дуьйцу.</p>
1281,"Цара шайна жоп ца лахь‚ шуна хаалаш, и Делан Iилманца доьссина дуйла а‚ И воцург кхин дела воцийла а. Шу бусалбанаш хуьлий<sup>1</sup>?""",<p>Шу бусалбанаш хуьлий? - шу Далла муьтIахь хуьлий? Бусалбабохург 1аьрбийн مسلم Муслим-/Далла/ муьт1ахь верг бохург ду. Кхин цунах лаьцнарг хьалха деана.</p>
1282,Дуьненан дахар а‚ цуьнан хазалла а езаш хиллачунна – церан /дикчу/ Iамалшна цу (дуьнена) чохь кхоччуш бекхам бийр бу Оха<sup>1</sup>‚ уьш цу (дуьнена) чохь  /рицкъих/ эшор бац.,"<p>Шортта дуьненан рицкъ луш. Цу аято вайна гойту дуьненахь мел дика г1уллакхаш деш стаг хилчи а, эхартахь цунна пайда бац, и Делах тешаш вацахь. Цо деш долчу диканна метта Ша дуьненахь дикчунца кхоччуш бекхам бийр бу цунна, боху Дала.</p>"
1283,"Уьш бу шайна эхартахь /жоьжахатин/ цIе а бен йоцурш. ХIаллакхили цара цу /дуьнена/ чохь динарг‚ харцдерг ду цара деш хилларг (пайда бац цара дуьненахь деш хиллачу дикчух, Делах кхоьруш уьш хилла бацахь).",
1284,"Ткъа шен Кхиош-кхобучуьнгара билгалонна тIехь хилларг<sup>1</sup>‚ шена тIаьхьавозуш Цуьнгара теш а волуш<sup>2</sup>‚ цул хьалха /теш/ – Мусан жайна хилла /нахана/ имам а‚ къинхетам а - /тера ву деккъа дуьне дезачаьрга?/ – уьш цунах (Къуръанах) тешаш бу. Тобанех цунна керстаналла дечарна ваIда хилларг /жоьжахатин/ цIе ю. Хьо цунах<sup>3</sup>шеконехь ма хилалахь. Баккъалла а, и хьан Кхиош-кхобучуьнгара бакъдерг ду хьуна‚ делахь а, дукхахболу нах ца теша.",<p>Къуръан шега доссийна волу Мухьаммад пайхамар а‚ бусалбанаш а.</p> | <p>Джабраил малик – Делера теш ду Къуръан бакъхиларехь.</p> | <p>Делера хиларах.</p>
1285,"Мила ву ткъа зуламе ша Далла тIехь харцдерг кхоьллинчул? Уьш шайн Далла хьалха хIоттор ма бу‚ тешаша эр ма ду: ""ХIорш бу и шайн Дела харцвинарш‚ Делан неIалт яц ткъа зуламхошна?!",
1286,"Шаьш Делан некъах /нах/ дIатилош хилла болчу‚ шаьш и талхо лууш болчу‚ – эхартана уьш керстанаш ма бу "".",
1287,"Уьш ца хилира ницкъ кхочуш лаьттахь /хIумма хийцо/, Дела воцург доттагIий ца хилира царна. ТIеттIа Iазап ду царна. ЛадогIа ницкъ кхочуш ца хилира уьш‚ гуш ца хилира уьш.",
1288,Уьш бу шаьш шайна зен динарш‚ царах дIатилира цара кхуллуш хилларг.,
1289,"Дуьйцийла йоццуш, уьш бу эхартахь шаьш ч1ог1а эшнарш.",
1290,"Баккъалла а, иман диллинарш а‚ дика Iамалш йинарш а‚ шайн Кхиош-кхобучунна мукIар хилларш,– уьш бу ялсаманин дай‚ уьш цу чохь гуттар лаьттар бу.",
1291,"Шина тобанан<sup>1</sup>масал тера ду бIаьрзечух а – къорачух а‚ гуш волчух а – хезаш волчух а. Нислой уьш шиъ масалца? Шу ца кхета? /Ца нисло, Деллара!/.",<p>Тешаш берш а‚ ца тешаш берш а.</p>
1292,"Оха Нухь вахийтира цуьнан къомана тIе: ""Баккъалла а, со шуна билггала кхерамча ву‚ аьлла.",
1293,"Далла бен аш Iибадат цадархьама‚ баккъалла а, со кхоьру шуна лазош долчу дийнан Iазапах""‚−аьлла.",
1294,"Цуьнан къомах цатешначеран элаша элира: ""Тхуна-м ца го хьо, тхаьш санна, адам бен‚ тхуна ца го хьуна тIаьхьахIиттинарш, юьхьанца хьажарца<sup>1</sup>‚ тхан уггар бухахь берш бен‚ тхуна ца го шун тхуна тIехь цхьа а дозалла‚ хIетте а, тхуна моттало шу харцлуьйш дерш"".",<p>Хьоьгахь ойла ца еш.</p>
1295,"Цо (Нухьас) элира: ""ХIай сан къам‚ гой шуна со хилча сан Кхиош-кхобучуьнгара билгалонна тIехь‚ Цо Шегара къинхетам а белча суна‚ ткъа шу цуьнца бIаьрзе хилча, оха шуна тIедуьллур ду иза,<sup>1</sup>шуна ца луушехь? (Тхуна могур дац шуьга нуьцкъах дин тIелацийта).",<p>ЦIена дин – ислам.</p>
1296,"ХIай сан къам! Ас шуьга цунна тIехь бāхам ца боьху‚ сан ял Далла тIехь а бен яц‚ со вац лелхор<sup>1</sup>болуш иман диллинарш. Баккъалла а, уьш дуьхьалкхетар болуш бу шайн Кхиош-кхобучунна‚ делахь а, суна шу го ца кхеташ къам.","<p>Керстанийн баьччанаша олуш хилла Нухье, хьайна тIаьхьах1иттина болу и заьIап нах дIалелхабе.</p>"
1297,ХIай сан къам! Хьан гIо дийр ду суна Далла дуьхьал ас уьш лелхийча? Аш ойла ца йо?,
1298,"Ас шуьга ца боху: ""Сан гергахь Делан хазнаш ю""‚ хьуламехь дерг а ца хаьа суна‚ ас ца боху: ""Со малик ду""‚ ас ца олу шун бIаьргаш шайх ца бешаш болчарах: ""Дала диканиг лур дац царна"". Далла дика хаьа цаьргахь дерг – иза дича, со хир вара, баккъалла а, зуламхойх"".",
1299,"Цара элира: ""ХIай Нухь‚ тхоьца къийси ахь‚ тхан къийсам а алсамбаьккхи ахь‚ даийта тхуна айхьа тхуна хир ду аьлларг‚ хьо бакълуьйчарах хиллехь"".",
1300,"Цо элира: ""И шуна доуьйтур ду Дала, Шена лаахь‚ шуна ницкъ кхочур бац /и Iазап духатоха/.",
1301,"Сан хьехамо а шуна пайда бийр бац‚ суна шуна хьехам бан лиъча а, Дела лууш хиллехь шу тилдала дита. И ву шун Кхиош-кхобург‚ Цуьнга шу дIадерзор долуш а ду"".",
1302,"Я цара олу: ""И цо ша кхоьллина""<sup>1</sup>. Ахьа āла: ""Нагахь и айса кхоьллинехь – суна тIехь ду-кх сан къинош‚ со цIена ву-кх аш дечу къинойх"".","<p>И цо шегара дуьйцуш ду‚ Делера доцуш. Дукхахболчу тафсиран Iеламнаха и хабар Мухьаммаде ду, боху, къурайшех лаьцна. Ткъа Ибн-IатIиййата а, Абу-Хьаййана а Нухьан хабарах ду, боху.</p>"
1303,Нухье вехьица хаам бира‚ хьан къомах цхьаммо а иман дуьллур дац хьуна‚ шаьш хIинцале иман диллинчара а бен‚ аьлла‚ хьо гIайгIане ма вожалахь цара деш хилларг бахьанехь.,
1304,"Кема де Тхан тергамца а‚ Тхан вехьишца а‚ вист ма хилалахь Соьга зулам диначаьргахьа<sup>1</sup>‚ баккъалла, уьш хина буха бохуьйтур болуш бу.","<p>Царах къинхетам бе, алий ма дехалахь соьга.</p>"
1305,"Цо кема дора‚ Цуьнан къоман элий уллохула чекх мел бовлу, цунах боьлура. Цо элира: ""Шу тхох доьлу‚ тIаккха тхо шух доьлур ду, шу ма- дуьйлу.",
1306,"ТIаьхьа хуур ду шуна‚ хьанна тIе Iазап догIур ду‚ цо иза сийсазвеш долу‚ лаьтташ долу Iазап шех хьаьрчар дерг мила ву"".",
1307,"Тхан омра деъча, пеш кхахка йолаелча<sup>1</sup>‚ Оха элира: ""Цунна<sup>2</sup>т1е хаа е хIора /дийнатех/ шишша‚ хьан доьзалах а шена тIехь дош хьалхадаьлларг<sup>3</sup>воцург‚ /массо а/ иман диллинарг а. Иман ца диллира цуьнца кIеззигчара бен.","<p>Нухьан къомана тIе Iазап доссаран – хи даларан – Iаламат хилла пеша тIера хи кхехка доладалар. Ибн-1аббаса а, цхьакхечара а التنور Ат-таннур (пеш)боху дош лаьттан т1ехула йолу аг1о, аьлча а лаьттан юьхь ю, аьлла. Цара и аят Лаьттан бухара хьосташа шайна чуьра хиш нуьцкъала аракхиссича, аьлла даьстина. И нийсō хила герга ду.</p> | <p>Боьрша а‚ сте а‚ уьш дебийта.</p> | <p>Шена т1ехь дош хьалхадаьлларг – Дала х1аллакхила хьукам дина берш. Цуьнца луург Нухьан к1ант Кан1ан а ву, цуьнан зуда Ва1ила а ю, шаьш керстанаш хилла болу. Уьш ма ховжабе кеманна т1е, боху Дала, х1аллакхила бита.</p>"
1308,"Цо (Нухьас) элира: ""ТIеховша цунна<sup>1</sup>‚ Делан цIарца ду цуьнан лелар а‚ сацар а. Баккъалла а, сан Кхиош-кхобург гечдийриг а ву‚ къинхетаме верг а ву"".",<p>Кеманна.</p>
1309,"И (кема) лелара уьш а тIехь тулгIенашна чухула, лаьмнаш санна. Нухьас кхийкхира шен кIанте<sup>1</sup>‚ и вара юьстах: ""ХIай сан кIаьтиг<sup>2</sup>! ТIе хаа тхоьца‚ ма хила керстанашца"".",<p>КанIане.</p> | <p>К1аьтиг-жима к1ант. Къуръана чохь деана بني يا ( йа бунаййа) – жималлин-хьастаран даржехь. Цуьнца нийса дог1ургх1ай сан к1аьтигхетало.</p>
1310,"Цо элира: ""Со воьрзур ву ламанна тIе – цо ларвийр ву со хих"". Цо (Нухьас) элира: ""Тахана цхьаммо а ларвийр вац Делан гIуллакхах, Цо шех къинхетам бинарг бен"". Царна шинна юккъе тулгIе хьаьвзира – иза хина бухаваханчарах хилира.",
1311,"Элира: ""ХIай латта! Д1ахуда хьан хи‚ ва хIай стигал! ДIадаккха /догIа даийтар/. Хи дIаделира‚ гIуллакх кхочушхилира. И<sup>1</sup>сецира Джудияхь<sup>2</sup>. Элира: ""Декъаза хуьлда зуламе къам"".","<p>Нухьан кема.</p> | <p>Джудия – Мовсал гIалин (Iиракъ) уллохь лам. Кхечу Iеламнаха дийцарехь, и лам جوديДжуди (═ Гуди, ═ Куди) Турцин а, Сирин а, Iиракъан а хIинцалера дозанашца бу, Арарат лаьмний юккъехь, курдой бехачу меттигехь. «Курд» боху дош а, иза а цхьана орамах ду. Шумерийн йозанашкахь хьехош ду Кути я Гуту олу халкъ Тигр хина гонахь дехаш хилла долу Iиса пайхамар дуьнена валале 2 эзар шо хьалха. Цуьнца билгалдолу Библия жайна чохь хьехош йолу Нухьан кема сецца меттиг (Арарат лам) а, Къуръан чохь ерг а цхьаъ хилар. </p>"
1312,"Нухьас кхийкхира шен Кхиош-кхобучуьнга‚ элира: ""Сан Кхиош-кхобург! И сан кIант сан доьзалах ма вуй‚ Хьан ваIда бакъ ма юй‚ Хьо хьукам дечарах уггар хьукам /нийса/ деш верг а ма вуй!""<sup>1</sup>","<p>""Везан Дела! Ахь соьга аьлла ма дарий‚ сан нах кIелхьарбохур бу‚ аьлла‚ къелхьарваккхахь и сан кIант"".</p>"
1313,"Элира /Дала/: ""ХIай Нухь! И хьан доьзалах вац. Иза – дика боцу болх бу<sup>1</sup>. Соьга ма деха хьайна шеца Iилма доцург<sup>2</sup>. Ас хьехам бо хьуна хьо ца хилийта цахуучарах"".",<p>И кIант керста ву‚ и къелхьаравоккхийла дац.</p> | <p>Хьайна цахуург.</p>
1314,"Цо элира: ""Сан Кхиош-кхобург! Со ларло Хьоьца сайна Iилма шеца доцург Хьоьга дехарх. Ахь суна ца гечдахь‚ сох къинхетам ца бахь – со хуьлуш ву-кх эшначарах"".",
1315,"Аьллера: ""ХIай Нухь! Охьавосса Тхоьгара маршаллица а‚ беркатца а хьайна а‚ хьоьца цхьана /кемана т1ехь/ хиллачу зуьрретана а<sup>1</sup>. Оха шайна тIаьхьа бахам а лур болуш /цхьа кхин умматаш<sup>2</sup>хир ду/‚ тIаккха Тхайгара лазош долчу Iазапаца схьалоцур долуш"".","<p>Къуръана чохь امم Умматашаьлла ду. Къурт1убийс аьлла цу чу массо а муъмастаг вог1у къематде далц.</p> | <p>Дала боху Нухье: хьоьца кеманна т1ехь хиллачарах т1аьхьа схьадер ду керста умматаш а, къинош деш берш а. Царна дуьненахь ни1маташ хир ду, ткъа эхартахь 1азап хир ду.</p>"
1316,Уьш къайленан хабарш ду‚ Оха хьоьга дуьйцуш долу вехьишца. Уьш хууш ца хилира хьо а /хIай Мухьаммад/‚ хьан къам а хIокхул хьалха. Ахь собар де. ТIаьхье /Делах/ кхоьручарна ю.,
1317,"Iадашка а церан ваша ХIуд /вахийтира Оха/. Цо элира: ""ХIай сан къам‚ Iибадат де /цхьана/ Далла – Аллах1ана‚ И воцург кхин дела вац шуна‚ шу ма дац харцдерг кхуллуш бен<sup>1</sup>.",<p>Шаьш жIарашна (ц1ушна) Iибадат дарца.</p>
1318,ХIай сан къам! Цунна тIехь шуьга сайна мах ца боьху ас. Суна мах балар Ша со кхоьллина волчунна т1ехь бен дац. Шу хьекъале ца хуьлу?,
1319,"ХIай сан къам! Гечдар дēха шайн Кхиош-кхобучуьнга‚ тIаккха Цуьнга тōба де‚ Цо стигал йоуьйтур шуна шортта догIица‚ шун ницкъана тIе а ницкъаца совдохур ду Цо шу‚ шу дIа ма дерзалаш къинош деш а долуш.""",
1320,"Цара элира: ""ХIай ХIуд! Хьо ца веана тхоьга билгалонца‚ тхо ма дац тхан делий д1атосур долуш хьан дош бахьанехь‚ тхо хир дац хьох тешарш.",
1321,"Оха олу: ""Тхан цхьаболчу делаша зулам дина хьуна"". Цо элира: ""Баккъалла а, ас Дела хIоттаво теш‚ аш тешалла де со аш /Делаца/ накъост лацарх цIена ву алий",
1322,И ша /Дела/ воцучух. Мекарло е суна массара а‚ ца еш тIаьхьа ма татталаш со.,
1323,"Баккъалла а, со Далла тIетевжи‚ сан а‚ шун а Эла волчу. Цхьа а дийнат ма дац Цо шен чIаба лоцур йолуш<sup>1</sup>бен. Баккъалла а, сан Кхиош-кхобург нийсачу новкъахь ма ву (нийса бекхам беш ву).",<p>Доладеш.</p>
1324,"Шу духадовлахь /ас деъначух/ – ас шуьга дIакхачийна шеца со шуьга ваийтинарг. Сан Кхиош-кхобучо тIаьхье шу доцчу /кхечу/ къомана хуьлуьйтур ю‚ аш Цунна цхьана а хIуманца зен дийр дац. Баккъалла а, сан Кхиош-кхобург – массо а хIуманан лардархо ву!""",
1325,Тхан гIуллакх деъча‚ Оха кIелхьарбехира ХIуд а‚ цуьнца болу иман диллина хилларш а Тхайгарчу къинхетамца‚ Оха уьш кIелхьарбехира луьрачу Iазапах.,
1326,Вуьйш Iадаш бу – шайн Кхиош-кхобучун аяташна инкарло йира цара‚ Цуьнан элчанашна Iеса хилира‚ хIор къарлур воцчу‚ х1ор ницкъ бечу хьолан ден гIуллакхна тIаьхьахIиттира уьш.,
1327,"/Делан а, маликийн а, массо а нехан а /неIалт хьаьрчира царах хIокху дуьненахь а‚ къематдийнахь а. Хьовсал! Баккъалла а, Iадаша керстаналла ма дина шайн Кхиош-кхобучунна. Хьовсал! Белла бовла и Iадаш‚ ХIудин къам!",
1328,"Самудашка а церан ваша Салихь /вахийтира Оха/. Цо элира: ""ХIай сан къам! Iибадат дейша /цхьана/ Далла-Аллах1ана‚ И воцург кхин дела ма вац шуна. Цо кхиийна шу лаьттах‚ цу чохь дāхийтина шу‚ Цуьнга гечдар деха‚ тIаккха Цуьнга тōба де. Баккъалла а, сан Кхиош-кхобург гергахь а ву‚ жоп луш а ву"".",
1329,"Цара элира: ""ХIай Салихь! Хьо ма варий тхуна юккъехь хIокхул хьалха хьох /тхайна т1ехь эла хиларе оха/ догдохуш верг. Ахь тхо духатуху Оха Iибадат дарх тхан дайша Iибадат дечунна. Баккъалла‚ тхо чIогIачу шеконехь ма ду ахь тхо шега кхойкхучух"".",
1330,"Цо элира: ""ХIай сан къам! Гой шуна‚ со сан Кхиош-кхобучуьнгара билгалонна тIехь хилча‚ Цо суна шегара къинхетам а белча‚ хьан гIо дийр дара суна Далла дуьхьал‚ со Цунна Iеса хилча? Аш суна сов ца боккху эшам<sup>1</sup>а бен.",<p>Эшам – зен; дāр.</p>
1331,"ХIай сан къам! ХIара Делан эмкал ю шуна делил хилла‚ йиталаш и Делан лаьттахь яжа. Вониг ма делаш цунна - тIаккха кеста хир долчу Iазапо схьалоцур ду шу"".",
1332,"Цара цунна (Дала яийтинчу эмкална) урс хьаькхира. Цо (Салихьа) элира: ""Зовкх хьега шайн цIеношкахь кхаа дийнахь<sup>1</sup>. И харц йоцу ваIда ю!""",<p>ТIаккха хIаллакдийр ду шу.</p>
1333,"Тхан гIуллакх деъча, Оха кIелхьарваьккхира Салихь а‚ цуьнца иман диллина хилларш а Тхайгара къинхетамца а, цу дийнан сийсазаллах а. Баккъалла а, хьан Кхиош-кхобург нуьцкъала верг а‚ веза верг а ма ву.",
1334,Зулам динарш мохьо схьалецира – шайн цIеношкахь /белла/ бертал бегна Iуьйранга бевлира уьш.,
1335,"Шаьш царна чохь ца лаьттинарш санна. Хьовсал! Баккъалла а, самудаша керстаналла дина шайн Кхиош-кхобучунна. Хьовсал! Белла бовла и самудаш!",
1336,"Тхан элчанаш (маликаш) баьхкира ИбрахIиме кхаъ боккхуш‚ цара элира: ""Салам!<sup>1</sup>"". Цо элира: ""Салам!""‚ хье ца велира и кхаьрзинчу эсица /хьешашна/ тIе ван.",<p>Машар‚ маршалла хаттар.</p>
1337,"Цунна гича церан куьйгаш цунна (эсанна) тIе ца кхочуш‚ цо царна инкарло<sup>1</sup>йира‚ и царах кхеравелира. Цара элира: ""Ма кхера! Баккъалла а, тхо дахкийтина ЛутIин къомана тIе"" /уьш хIаллакбан/.","<p>Инкарло йира – хьешийн куьйгаш кхачанна т1е ца кхаьчича, цаьргахь цхьа к1еззиг цатешам кхоллабелира Ибрах1иман кийрахь.</p>"
1338,Цуьнан (ИбрахIиман) зуда (Сарат) яра ирахIоьттина лаьтташ‚ и елаелира. Оха цунна (Саратана) кхаъ баьккхира Исхьакъаца‚ Исхьакъал тIехьахь −ЯIкъубаца.,
1339,"Цо (Сāрата) элира: ""Декъаза ма яла со! Бер до ткъа ас‚ со-х къена зуда ма юй‚ хIара сан майра а къена стаг ма вуй? Ма тамаше хIума ду хIара!""",
1340,"Цара (маликаша) элира: ""Ахь тамаша бо Делан гIуллакхах? Делан къинхетам а‚ Цуьнан беркат а хуьлда шуна тIехь‚ хIай цIийнан охIла! Баккъалла а, Иза хастаме верг а‚ сийлахь верг а ма ву"".",
1341,"ИбрахIимах кхеравалар дIадаьлча‚ цуьнга кхаъ а беъча‚ Тхоьца (Тхан маликашца) къийса волавелира и ЛутIин къам бахьанехь (царна Iазап тIаьхьататтахьара бохуш, иман дилла мегара цара).",
1342,"Баккъалла а, ИбрахIим собаре а‚ ""ахI"" дукха баьхнарг а<sup>1</sup>‚ дIавирзинарг<sup>2</sup>а ма ву"".","<p>Делах кхоьруш.</p> | <p>Деле, массо а харц дин дитина.</p>"
1343,ИбрахIим! Дита и<sup>1</sup>‚ Хьан Кхиош-кхобучун омра деана‚ духатохалур доцу Iазап царна догIуш ду.,"<p>Дита и – маликаша элира Ибрах1име: «Дита и дов, ма деха Лут1ан къам 1азапах к1елхьарбаха але».</p>"
1344,"Тхан элчанаш ЛутIина тIебаьхкича‚ царна сингаттаме хилира иза‚ уьш бахьанехь дог гатделира цуьнан (шен къомо царна зен дан кхоьруш)‚ цо элира: ""ХIара хала де ду!""",
1345,"Цунна тIедеара цуьнан къам (цуьнан къоман нах)‚ сихха цунна тIебирзира уьш /хьешашца ирчаниг леладайта шайга, бохуш/‚ хьалха а хилира уьш къинош деш. Цо (ЛутIас) элира: ""ХIай сан къам! Кхузахь сан мехкарий бу‚ уьш мелхо а цIена бу шуна /маре бига/. Делах кхерийша‚ сийсаза ма вейша со сан хьешашкахь! Шух цхьа а нийса стаг вац?!""",
1346,"Цара элира: ""Хьуна хууш ма дара‚ хьан мехкаршкахь тхан гIуллакх дац‚ хьуна ма хаьа‚ тхуна хIун деза"".",
1347,"Цо элира: ""Шуьца /къовса/ ницкъ балхьара-кх суна‚ чIогIа гIортор елахьара тIетовжа"".",
1348,"Цара (маликаша) элира: ""ХIай ЛутI! Тхо хьан Кхиош-кхобучун элчанаш ду‚ цкъа а хьуна тIекхочур бац уьш. Хьан доьзалца буьйсанан дакъошкахь новкъа вāла‚ юха ма воьрзийла шух цхьа а, хьан зуда а бен. Баккъалла а, цунах кхетар ду царах кхеттарг. Царна тоьхна хан – Iуьйре ю. Гергахь яц ткъа Iуьйре?""",
1349,"Тхан гIуллакх деъча‚ Оха цуьнан (ЛутIин юьртан) лакхех лахе йира<sup>1</sup>‚ Оха царна тIе бекъачу поппарх тIулгаш делхийтира,",<p>Лакхех лахе йира – т1ек1елъяьккхира.</p>
1350,"Билгалдаьхна хилла долу хьан Кхиош-кхобучун гергахь. /Массо а/ зуламхойх генахь дац и<sup>1</sup>(иштта таIзар хила). (Хьан къомана генахь ма яц и церан Дала йохийна ярташ, хIай Мухьаммад).","<p>И ЛутIин къоман ярташ хIаллакйинчохь хIорд баьлла, аьлла ду, – хIинца Урдунехь болу Белла хIорд.</p>"
1351,"Мадъянашка а церан ваша ШуIайб /вахийтира Оха/. Цо элира: ""ХIай сан къам! цхьана Далла – Аллах1ана Iибадат де‚ И воцург кхин дела вац шуна. Юстар а‚ озар а эша ма е. Суна гуш ду шу диканехь‚ со кхоьру шуна го бийр болчу дийнан<sup>1</sup>Iазапах.","<p>Го бийр болу де – къематде, шен ирчаллица массарех го бийр болу.</p>"
1352,"ХIай сан къам! Кхочушъе юстар а‚ озар а нийсонца‚ ма эшае нахана шайн хIуманаш‚ ма лелалаш лаьттахула, боьханиг даржадеш.",
1353,"Делан бухадуьсурш<sup>1</sup>дика ду шуна шу муъма/нах/ хиллехь‚ со ма вац шуна тIехь лардархо"".",<p>Хьанал долу бухадуьсу рицкъ.</p>
1354,"Цара элира: ""ХIай ШуIайб! Хьан дино омра до хьоьга тхан дайша шена Iибадат дийриг тхоьга дита, олий‚ я тхан бахамехь тхайна луург дар /дита олий/? Баккъалла а, хьо собаре а‚ нийсачу кхетамехь а ма вуй""<sup>1</sup>.",<p>И элира цара цунах ца бешаш.</p>
1355,"Цо элира: ""ХIай сан къам! Гой шуна‚ со хиллехь сан Кхиош-кхобучуьнгара билгалонна тIехь‚ Цо Шегара хаза рицкъ делла суна. Суна ца лаьа шуна хилпало ян ас шуна дихкинчуьнгахь<sup>1</sup>. Со деккъа диканиг лууш ву сайна ма - моггу. Сан кхиам Делаца бен бац. Цунна тIетевжина со. Цунна тIевоьрзу со.",<p>Ца магийначунна. Ас сайна цамогошдерг бен ца могуьйту шуна.</p>
1356,"ХIай сан къам! Соьца эгIаро даллане а тIе ма даладойла шуна Нухьан къомана а‚ я ХIудан къомана а, я Салихьан къомана а хилларг. ЛутIин къам а шуна дукха генахь а ма дац.",
1357,"Шайн Кхиош-кхобучуьнга гечдар деха‚ тIаккха тōба де Цуьнга. Баккъалла а, сан Кхиош-кхобург къинхетаме верг а‚ Шена /Шен халкъ/ дезаш верг а ма ву"".",
1358,"Цара<sup>1</sup>элира: ""ХIай ШуIайб! Ахь дуьйцучух дуккхачух тхо кхеташ ма дац‚ тхо хьо тхайлахь ледара гуш ма ду‚ и хьан гергарнаш бацахьара, Оха тIулгаш диттина хир ма дара хьуна‚ хьо тхуна веза верг а ма вац<sup>2</sup>"".",<p>Цуьнан наха.</p> | <p>Хьо тхуна веза верг а ма вац – хьо тхан юккъехь оха шена та1зар ца дал лийраме стаг ма вац.</p>
1359,"Цо элира: ""ХIай сан къам! Ткъа сан гергарнаш беза бу шуна Делал? Аш Иза-м шайн букъа тIехьахь ма витий?! Баккъалла а, сан Кхиош-кхобург аш дийриг /Шен 1илмаца/ чулоцуш ма ву.",
1360,"ХIай сан къам! Шайна могург де аш‚ аса а дийр ду. ТIаьхьа хуур ду шуна‚ муьлхачуьнга догIур ду и сийсазвеш долу Iазап‚ мила ву харцлуьйриг! Хьежа! Со а шуьца цхьана хьоьжур ву"".",
1361,Тхан гIуллакх деъча‚ Оха кIелхьарваьккхира ШуIайб а‚ цуьнца иман диллинарш а Тхайгара къинхетамца. Зулам динарш мохьо схьалецира‚ шайн цIеношкахь бертал кхетта Iуьйренга бевлира уьш.,
1362,Цигахь ца баьхнарш санна /бисира уьш/. Хьовсал! Белла бовла и мадъянаш‚ Самудаш белла бовларе терра.,
1363,Муса вахийтира Оха Тхан аяташца а‚ билгалчу делилаца а,
1364,ФирIавне а‚ цуьнан элашка а – ФирIавнан гIуллакхна тIаьхьахIуьттуш бара уьш. ФирIавнан гIуллакх нийса ма дацара!,
1365,Шен къомана хьалхавер ву и къематдийнахь‚ цо буьгур бу уьш цIерга. Ма вон чугIойла ю уьш /шена/ чулохкург!,
1366,ХIокху чохь (дуьненахь) а неIалт хьаьрчира царах‚ къематдийнахь а. Ма вон совгIат ду-кх и ша лечунна!,
1367,Уьш – яртийн хабарех ду‚ Оха дуьйцу уьш хьоьга. Царах<sup>1</sup>лаьтташ ерг ю‚ /ялта санна/ хьаькхнарг а ю.,<p>Оцу яртех‚ хIинца йолуш ерг а ю‚ хIаллакхилла‚ шех хIумма ца йисинарг а ю.</p>
1368,"Оха зулам ца дина царна‚ хIетте а, шаьш шайна зулам дина цара. Шайн Дела а витина, шайга кхойкхуш болчу делаша хIумма а кIелхьар ца даьккхира царах хьан Кхиош-кхобучун гIуллакх деъначул тIаьхьа. Цара тIетуьйхира царна хIаллакхилар.",
1369,"Иштта ду хьан Кхиош-кхобучун /зуламхой Iазапаца/ схьалацар‚ Ша зуламе йолу ярташ /Iазапаца/ схьалоцуш. Баккъалла а, Цуьнан схьалацар<sup>1</sup>– чIогIа лазош ду-кх.",<p>Схьалацар – Делан та1зар.</p>
1370,"Баккъалла а, цу чохь делил ма ду ша эхартан Iазапах кхийринчунна‚ и де ду шена тIе нах гулбийр долу‚ и де ду ша гур долу.",
1371,Оха тIаьхьатоттур ма дац и ягарйинчу ханна бен.,
1372,"И де деъча, сино къамел дийр дац Цуьнан пурбанца бен. Царах декъазниг а хир ву‚ ирсениг а хир ву.",
1373,Дакъазабевлларш – уьш цIергахь хир бу‚ царна цигахь тийжамаш а‚ угIарш а ду.,
1374,"Гуттар лаьттар болуш бу уьш цу чохь, стигланаш а, латта а мел ду‚ хьан Кхиош-кхобучунна ма луъу. Баккъалла а, хьан Кхиош-кхобург гуттар деш ма ву Шена луург.",
1375,"Амма ирсе хилларш – бешахь<sup>1</sup>хир бу‚ цу чохь гуттар лаьттар болуш бу уьш, стигланаш а‚ латта а мел ду‚ хьан Кхиош-кхобучунна ма луъу‚ ша хадалур доцу совгIат хилла.",<p>Ялсамани чохь.</p>
1376,"Хьо шеконехь ма хилалахь хIокхара Iибадат дечух. Цара Iибадат деш ма дац хьуна хьалха шайн дайша ма-дарра бен. Баккъалла а, Оха царна кхачор ма ду шайн /Iазапан/ дāкъа, ца эшадеш.",
1377,"Мусага жайна делира Оха‚ цу чохь а цхьаьнацадарш хилира церан. Хьан Кхиош-кхобучуьнгара дош хьалха ца даьллехьара, царна юккъехь кхиэл йина хир яра. Баккъалла а, уьш оцунах шеконан шекона чохь ма бу.",
1378,"Баккъалла а, хIоранна хьан Кхиош-кхобучо банне а бекхам бийр бу шайн Iамалашца. Баккъалла а, Иза цара дийриг дика хууш верг ву.",
1379,"Нисло<sup>1</sup>‚ хьайга омра ма ди‚ хьо а, хьоьца цхьана ша тōба динарг а‚ /Делан дозанех/ тIех ма довла. Баккъалла а, Иза аш дийриг гуш ма ву.",<p>Дикачу Iамална тIе.</p>
1380,Зулам диначарна тIе ма тийжа – цIаро схьалоцур ду шу‚ Дела воцург доладийраш бац шуна‚ тIаккха шуна гIо дийр дац.,
1381,"Ламаз хIоттаде дийнан шинна юьхьехь а‚ буьйсанах а дийнан герга долчу сахьташкахь. Баккъалла а, дикчу Iамалша дIайоху вон Iамалш. Иза – дагадаийтар ду дагадогIучарна.",
1382,"Собар де<sup>1</sup>‚ баккъалла а, Дала эша ца йо дика Iамалш ечеран ял.",<p>Хьайна бечу бохамашкахь‚ я ламазана тIехь‚ хIай Мухьаммад.</p>
1383,"Ма ца хилира шул хьалха хиллачу тIаьхьенах бухадуьсучун<sup>1</sup>дай‚ шаьш /нах/ духатухуш лаьттахь дечу боьхачух, Оха шаьш царах кIелхьарбаьхначарах цхьа кIеззиг берш бен. Зулам динарш тIаьхьабезира шайна делла хиллачу /хазчу/ хьолана‚ уьш хилира къинош деш берш.",<p>Дин‚ доьналла‚ дика Iамалш.</p>
1384,"Хьан Кхиош-кхобург ца хилира зуламца ярташ хIаллакьеш, церан бахархой дика Iамалш еш а болуш.",
1385,Хьан Кхиош-кхобучунна лиънехьара‚ нах цхьана умматах хилийтина хир бара Цо. Уьш дIа ца тила тайп-тайпана хуьлучух,
1386,"Хьан Кхиош-кхобучо шех къинхетам бийнарг бен. Оцуьнан (къинхетаман)<sup>1</sup>дуьхьа Цо уьш кхоьллина. Кхочушхили хьан Кхиош-кхобучун дош: ""Юззане а юзур ю Ас жоьжахати /шайт1анна т1аьхьах1иттинчу/ жинех а‚ нахах- массарех а""‚−аьлла долу.","<p>Сабунис иштта маь1на дина оцу аятан:декъала верг а, декъаза верг а къасторхьама кхоьллина Дала халкъ, цхьаберш ялсамани бахийта, цхьаберш-жоьжахати.</p>"
1387,Дерриг а дуьйцу Оха хьоьга элчанийн хабарех хьан дог шеца Оха чIагIдеш дерг. Цу чохь деана хьоьга бакъдерг а‚ хьехам а‚ муъманахана дагадаийтар а.,
1388,"Ахь āла цатешачаьрга: ""Шайн 1амал е шайн новкъахь, Оха а йийр ю /тхан 1амал тхан новкъахь/.",
1389,Хьовса‚ тхо а хьовсур ду!,
1390,Делан ю стигланийн а‚ лаьттан а къайле. Цуьнга дIадоьрзу массо а гIуллакх‚ Цунна Iибадат де‚ Цунна тIетовжа. Хьан Кхиош-кхобург тергал ца деш вац аш дийриг.,
1391,Алиф-лам-ра<sup>1</sup>. ХIорш къегинчу жайнин аяташ ду.,<p>Далла Шена дика хаьа оцуьнца Шена луург.</p>
1392,"Баккъалла а, Оха доссийна и Къуръан<sup>1</sup> 1аьрбийн /маттахь/‚ шу хьекъале хила там бара.","<p>1аьрбашха: قرءان Къуръан. И ""дешар"" бохург ду.</p>"
1393,"Оха дуьйцу хьоьга уггар хаза хабарш хьоьга ваьхьица хIара Къуръан даийтарца, цул хьалха хьо цахуучарах хиллехь а.",
1394,"Хьахаде: Юсуфа ма элира шен дега /ЯIкъубе/: ""Дада‚ суна ги цхьайтта седа а‚ малх а‚ бутт а‚ суна ги уьш сайна сужуд деш""<sup>1</sup>.",<p>Шена гина гIан дуьйцуш ву Юсуф шен дега Я1къубе.</p>
1395,"Цо (ЯIкъуба) элира: ""ХIай сан жима к1ант<sup>1</sup>, и хьайна гинарг ма дийцалахь хьайн вежаршка – мекарло йийр ю хьуна цара. Баккъалла а, шайтIа адамна билггал мостагI ма ду.",<p>Жима к1ант – Къуръан чохь и деъна жималлин-хьастаран даржехь.</p>
1396,"Иштта хьан Кхиош-Кхобучо хоржур волуш ву хьо‚ хьуна Iамор долуш ду Цо хилларш тидан‚ Шен ниIмат хьуна кхочушдийр долуш ду Цо‚ ЯIкъубан доьзална а‚ Ша хьалха хьан дайшна ИбрахIимна а‚ Исхьакъна а кхочушдина хиларе терра. Баккъалла а, хьан Кхиош-Кхобург хууш верг а ву‚ хьукма /нийса/ деш верг а ву"".",
1397,Юсуфехь а‚ цуьнан вежаршкахь а делилаш ма хилира хоттучарна.,
1398,"Цара<sup>1</sup>ма элира: ""Юсуф а‚ цуьнан ваша а<sup>2</sup>дукхабеза вайн дена вайл‚ ткъа вай цхьа тоба ма юй‚ баккъалла а, и вайн да билггалчу тилар чохь ву-кх.",<p>Юсуфан вежарша вовшашка.</p> | <p>Юсуфан нанас вина хилла волу ваша Бен-Ямин.</p>
1399,"Вē Юсуф я /кхечу/ махка дIакхосса – шун ден юьхь шуна тIейоьрзур ю‚ цул тIаьхьа дика къам хир шу (тōба дийр ду аш-тIаккха гечдийр ду шуна Дала"").",
1400,"Царах олучо<sup>1</sup>элира: ""Ма вē Юсуф‚ гIу чу кхосса и – дIабоьлхуш болчарах цхьаболчара схьавоккхур ву‚ шаьш деш хиллехь"" /и гIуллакх де/.",<p>Я1къубан к1ентех воккхачо – Ях1узас.</p>
1401,"Цара<sup>1</sup>элира: ""ХIай тхан да! Ахь хIунда ца вуьту Юсуф тхох тешна‚ тхо цунна хьехамчаш ма дуй!",<p>Юсуфан вежарша шайн дега Я1къубе.</p>
1402,"Ваийтахь и тхоьца кхана – самукъадоккхур шена‚ ловзур шена‚ оха и Iалашвийр ма ву"".",
1403,"Цо (ЯIкъуба) элира: ""Сан сагатлур ма ду аш и д1авигча‚ со кхоьру и барзо ваарна, аш цуьнан терго а ца еш"".",
1404,"Цара элира: ""И барзо ваахь – тхо цхьа тоба ма юй‚ тIаккха тхо, баккъалла а, эшнарш хир ма дара"".",
1405,"ТIаккха цара и д1авигча‚ церан барт хилира и гIу чу кхосса. Оха хаийтира цуьнга (Юсуфе) ваьхьица: ахь дуьйцур ма ду цаьрга и цара динарг, царна и дагахь а доцуш.",
1406,"Уьш баьхкира шайн да волчу сарахь, белха а боьлхуш.",
1407,"Элира: ""Х1ай тхан да! Тхо дахара /довдарехь я Iад кхоссарехь/ къийса а луш, Юсуф тхешан хIуманашна уллохь витира оха‚ тIаккха и барзо виира. Хьо тхох тешар волуш вац, тхо бакълуьйш хиллехь а"".",
1408,"Уьш баьхкира цуьнан (Юсуфан) куча тIехь харц цIий долуш. Цо (ЯIкъуба) элира: ""Шайн синоша цхьа вониг хаздина шуна. Собар ду-кх хаза дерг. Дела ву-кх Шега гIо дēха хьакъ верг /кху/ аш хIотточу сурта тIехь"".",
1409,"Цхьа лелаш йолу<sup>1</sup>тоба еара‚ цара вахийтира<sup>2</sup>шайн хи кхоьхьуш верг‚ цо шен ведар охьадахийтира- элира: ""Кхаъ бу! ХIара кIант ву!"" Цара (Юсуфан вежарша) хьулдира и (Юсуфан гIуллакх – и шайн ведда лай ву аьлла), цунах йохка-эцаран хIума а йина. Дела хууш верг ма ву цара лелош дерг.","<p>Йохка-эцархойн тоба, ковра (караван).</p> | <p>Хи дан.</p>"
1410,Цара (вежарша) воьхкира и кIеззигчу мехах – цхьа массийта дирхIамах<sup>1</sup>. Цунах уьш хилира кIеззиг хIуманах тоам бечарах.,<p>ДирхIам – дато ахчанан цIе (3‚12 г дети). Юсуфан вежарша воьхкира и кIеззигчу мехах.</p>
1411,"Мисрарчу и эцначо шен зудчуьнга элира: ""Хазделахь цуьнан Iар‚ вайна пайда бан мега цо‚ я вай ваьшна кIант вийр ву цунах"". Иштта Оха чIагIвира Юсуф лаьтта т1ехь‚ цунна хилларш тида Iамадархьама а. Дела Шен гIуллакха тIехь толам боккхуш ву‚ делахь а, дукхах болчу нахана ца хаьа-кх.",
1412,"Иза г1еметтах1оьттича<sup>1</sup>, Оха цунна хьекъалалла а‚ Iилма а делира. Иштта бекхам бо Оха дикачарна.",<p>Г1еметтах1оьттича – кхиъна ваьлча. И Юсуф воккха а хилла андаваьлча. Сабунина хетарехь и хуьлу 30 шо дуьзначул т1аьхьа.</p>
1413,"Иза (Юсуф) шен х1усамехь волу зуда и Iехо гIоьртира‚ цо неIарш дIа а къевлина‚ элира: ""Схьавола!"" Цо (Юсуфа) элира: ""Дала ларвойла! Баккъалла а, иза (хьан майра) сан эла ву‚ цо сан Iар хаздина<sup>1</sup>‚ баккхийбийр бац зуламхой"".",<p>Соьца дика ву и – тешнабехк бар тамехь дац суна.</p>
1414,"Цуьнан<sup>1</sup>оцуьнга (Юсуфе) безам бахнера, ткъа цуьнан а оцуьнга (зудчуьнга ) безам бахнера, шен Кхиош-Кхобучуьнгара делил<sup>2</sup>ца гинехьара /зина дийр дара цо/. Иштта /дира Дала/ цунах вониг а‚ боьханиг а дIадаккхархьама. Баккъалла, и Тхан цIенчу лех ву.",<p>Мисрара Iазизан зудчунна Зулейханна.</p> | <p>Шен ден ЯIкъубан сурт хьалхахIоьттира‚ боху‚ Юсуфана‚ цо цуьнан некха т1е туьйхира‚ тIаккха Юсуфан Зулейхига йолу шовкъ пIелгашкахула араелира (Ибн- Iаббас).</p>
1415,"И ший а<sup>1</sup>хьалхадāла къуьйсуш, неIаре сихделира‚ цо (Зулейхас) цуьнан (Юсуфан) коч ятIийра тIехьахула‚ неIарехь уьш т1е1иттабелира царна цуьнан элана<sup>2</sup>. Цо (Зулейхас) элира: ""ХIун бекхам бу хьан доьзална вониг луучунна: я и набахти чу ца воьллича‚ я лазош долу Iазап бен (ца дича)?""",<p>Юсуф а‚ Зулейха а.</p> | <p>Зулейхан майра – Iазиз.</p>
1416,"Цо (Юсуфа) элира: ""И гIоьртира со Iехо"". Цуьнан (Зулейхин) гергарчарах цхьана тешо<sup>1</sup>тешалла дира: ""Нагахь санна цуьнан коч хьалхахула яьттIа елахь – и бакъ ю‚ ткъа иза харцлуьйчарах ву.","<p>Ибн-1аббаса аьлла и дара агана чохь хилла долу бер, Дала кхузахь дистхилийтира иза. И хилла Зулейхин ненан вешин к1ант. И цуьнан гергарчарах хилар Юсуф ц1ена хилар мелхо а ч1аг1деш ду.</p>"
1417,"Нагахь санна цуьнан коч тIехьахула яьттIа елахь – и харц ю‚ ткъа иза бакълуьйчарах ву"".",
1418,"Шена цуьнан коч тIехьахула яьттIа гича‚ цо (майрачо) элира: ""Шун (зударийн) мекарлонах ду-кх хIара‚ баккъалла а, шун мекарло еза-йоккха ю-кх.",
1419,"Юсуф‚ хьо дIаверза хIокхунах<sup>1</sup>. Ткъа ахь /х1ай Зулейха/ хьайн къинна /дуьхьал/ гечдар деха‚ баккъалла а, хьо галъяьллачарах хили"".","<p>1азиза элира Юсуфе: ""Ахь хьулделахь х1ара г1уллакх, нахала ма даккхалахь"".</p>"
1420,"ГIалахь зударша элира: ""Элан зуда цхьа къонах (шен лай) шеца Iехо гIиртира‚ цуьнга болу безам ч1ог1а дагчу бахна цуьнан. Баккъалла а, вайна ма го и билггалчу тилар чохь хилар"".",
1421,"Шена церан мекарло хезча‚ цо царна тIе /цхьаъ/ вахийтира. Царна д1атевжийлаш<sup>1</sup>а кечйира‚ царах хIоранга урс а делира<sup>2</sup>‚ тIаккха элира /Юсуфе/: ""Гучувала царна!"" Шайна и гича, цара и вазвира‚ шайн куьйгаш хедийра‚ элира: ""Дала лардойла! ХIара адам а дац! ХIара сийлахь малик ду!""",<p>Тевжина садоIу меттиг‚ вайн синкъерамах терра хIума.</p> | <p>Хохаш цIанбан.</p>
1422,"Цо (Зулейхас) элира: ""И ву-кх шуна аш суна ша бахьанехь бехкаш дехкинарг! Со и Iехо ма гIоьртира – и чIагIвелира. Ас шега омра деш дерг цо ца дахь‚ набахти чу вуллур ву и‚ и хир ву сийсаза болчарах"".",
1423,"Цо (Юсуфа, Деле доьхуш) элира: ""Со Кхиош-Кхобуш волу Дела‚ набахти дукхахо еза суна цара со шена (къинна) тIекхойкхучул‚ церан мекарло Ахь сох дIа ца яккхахь‚ со царна тIевоьрзур ву – тIаккха со жехIал нахах хир ма ву"".",
1424,"Шен Кхиош-кхобучо жоп делира цунна‚ цунах дIаяьккхира церан (зударийн) мекарло. Баккъалла а, Иза хезаш верг а ву‚ хууш верг а ву.",
1425,"Шайна делилаш гинчул тIаьхьа<sup>1</sup>, церан ойла хилира и цхьана ханна набахти чу волла.","<p>Зулейхас Юсуфа ша бохург дарах дог диллича, шен майрачуьнга аьлла, цо нахана юкъа шех лаьцна эладита даржош ду. Т1аккха церан и цхьана ханна чуволла сацам хилла.</p>"
1426,"Цуьнца цхьана набахти чоьхьавелира ши къонах. Цу шиннах цхьаммо элира: ""Суна суо го<sup>1</sup>айса чагIар доккхуш"". Вукхо элира: ""Суна суо го сайн коьрта тIехь айса кхаллар кхоьхьуш‚ и олхазарша даа дууш. Дийца тхуна и тидарх<sup>2</sup>. Баккъалла а, тхуна хьо го дикачарах"".",<p>ГIенах. Шена гина гIан дуьйцуш ву и Юсуфе.</p> | <p>Тида тхуна гIан.</p>
1427,"Цо элира: ""Шушинна тIе шуна баош болу кхача кхочур ма бац ас шуна цуьнан тидарх дуьйцуш бен и шуьга кхачале. И ду шуна сан Кхиош-кхобучо суна Iамийначух. Ас дитина ша Делах цатешачу‚ ша эхартана керста долчу къоман дин.",
1428,"Со тIаьхьаваьзна сан дайн ИбрахIиман‚ Исхьакъан‚ ЯIкъубан динна. Тхан ца хилла цхьана а хIуманца Делаца накъост лацар. И Делан комаьршаллах ду тхуна а‚ нахана а. Делахь а, дукхахболчу наха баркалла ца олу.",
1429,ХIай сан набахтин ши накъост! Тайп-тайпана делий бу дика я Ша цхьаъ волу‚ нуьцкъала волу АллахI-Дела ву?,
1430,"И воцчунна аш шайна Iибадат дийриг еккъа цIерш ма ю‚ аш шаьш а, шун дайша а техкина йолу‚ цаьрца цхьа а делил Дала доссийна ма дац. Хьукма Делан бен ма дац. Цо омра дина, Шена бен Iибадат ма де‚ аьлла. И ду мехала дин‚ делахь а, дукхахболчу нахана ца хаьа-кх.",
1431,"ХIай сан набахтин ши накъост! Шушиннах цхьамма шен элана чагIар малор ду‚ ткъа важа ирхъуллур ву‚ цуьнан коьрта т1ера /меженаш/ олхазарша йуур ю. Кхочушхили гIуллакх‚ аш шех лаьцна хоьттуш долу"".",
1432,"Цо элира шена царах кIелхьарвер ву хетачуьнга: ""Хьайн элана гергахь со хьахавелахь"". ШайтIано дицдалийтира цунна шен эле и хьахавар. ТIаккха и висира набахти чохь цхьа масийтта шарахь<sup>1</sup>.",<p>3 шарера 9 шаре кхаччалц.</p>
1433,"/Мисран/ паччахьо элира: ""Суна го ворхI берстина етт ворхI озачара бууш‚ ворхI баьццара кан‚ кхиберш - бакъабелла. ХIай элий! Тидал суна сан гIан, шаьш гIенаш туьдуш хиллехь"".",
1434,"Цара<sup>1</sup>элира: ""Вовшах ийна<sup>2</sup>гIенаш дара уьш-м. Тхо /иштта/ гIенаш тида хууш дац"".",<p>Паччахьан гIенаш туьдучу говза наха.</p> | <p>МаьIна доцу.</p>
1435,"Цу шиннах кIелхьараваьллачо элира‚ цхьа хан яьлча дагадеара цунна: ""Ас дуьйцур ду шуна иза тидарх‚ со вахийта /г1енаш туьдург вало/"".",
1436,"""Юсуф! ХIай бакълуьйш верг! Сацам бе тхуна /гIан тидарца/ ворхI берстинчу аттах‚ ворхI озачо шаьш бууш болчу‚ ворхI баьццарчу кенах а‚ кхиболчу бакъабеллачарах а. Со юхаверза магара нахана тIе‚ царна хаа а магара"".",
1437,"Цо (Юсуфа, г1ан туьдуш) элира: ""ВорхI шарахь тIеттIа аш дика ялта дуьйр ду‚ шаьш чудерзийнарг – диталаш иза кенашкахь<sup>1</sup>, шаьш дуур долу /цхьа/ кIеззиг доцург.",<p>Шайна Iалашделаш‚ дIачIагIделаш.</p>
1438,"ТIаккха цул тIаьхьа ворхI хала<sup>1</sup>(шо) догIур ду: цара дуур ду аш царна хьалха кечдинарг, аш Iалашдер долчух /цхьа/ кIеззиг доцург.",<p>ВорхI хала шо догIур ду‚ догIа доцуш.</p>
1439,"ТIаккха цул тIаьхьа цхьа шо догIур ду‚ шена чохь нахана алссам догIа дог1ур долуш‚ шена чохь цара (наха) доккхур долуш /чаг1ар а, мутт а, даьтта а/""<sup>1</sup>.",<p>Наха кемсаш Iовдур ю – чIагIар доккхуш‚ даьтта доккхуш и. дI. кх.</p>
1440,"Паччахьо элира: ""Суна тIевалаве иза (Юсуф)"". Шена тIевахийтинарг веъча‚ цо (Юсуфа) элира: ""Хьада, юхаверза хьайн элана тIе‚ хатта цуьнга: ""ХIун бāла бу шайн куьйгаш хедийнчу зударийн (х1ун хилира щайн куьйгаш хедийначу зударех)? Баккъалла а, сан Кхиош – Кхобург церан мекарлонаш хууш ма ву"".",
1441,"Цо (эло) элира /зударшка/: ""ХIун гIуллакх дара шун‚ шу и Юсуф Iехо гIертар?"" Цара элира: ""Дала лардойла! Тхуна ца хии цунах цхьа а вониг"". Элан<sup>1</sup>зудчо элира: ""ХIинца гучадаьлла бакъдерг. Со гIоьртира и Iехо‚ и бакълуьйчарах ву.","<p>Эла – кхузахь а‚ хьалха а : Мисран паччахьан гIоьнча. Къуръана чохь яздина عزيز ""Iазиз"" ду.</p>"
1442,"Иза /олу ас/ – цунна<sup>1</sup>хаархьама ас шена къайлаха тешнабехк бина цахилар, Дела а вуйла нис ца еш тешнабехк беш болчеран мекарло.",<p>Майрачунна.</p>
1443,"Ас цIан ца до сан са‚ баккъалла а, сино вониг хьоьху сан Кхиош-кхобучо къинхетам бинарг доцург‚ баккъалла а, сан Кхиош-кхобург гечдийриг а ву‚ къинхетаме верг а ву<sup>1</sup>"".","<p>И дешнаш Зулейхин ду, аьлла. Цхьаболчу тафсиран 1еламнаха Юсуфан лору.</p>"
1444,"Паччахьо элира: ""Суна тIевалаве иза. Ас сайна /гIоьнча/ вуьтур ву иза"". Цуьнца шен къамел хилча‚ цо элира: ""Хьо тахана тхуна гергахь чIогIа верг а ву‚ тешаме верг а ву"".",
1445,"Цо (Юсуфа) элира: ""Со махкан хазнашна тIехIоттаве‚ со Iалашдийриг а ву‚ хуург а ву"".",
1446,Иштта чIагIвира Оха Юсуф махкахь‚ шена луучохь ваха охьа а хууш. Тхан къинхетамах кхиаво Оха Тхайна луург‚ дикачеран ял ца эшайо Оха.,
1447,"Ткъа баккъалла а, эхартан ял дика ю ийман диллинчарна‚ /Делах/ кхоьруш хиллачарна.",
1448,Юсуфан вежарий баьхкира‚ и волчу чоьхьа бевлира уьш‚ цунна уьш бевзира‚ царна иза ца вевзира.,
1449,"Ша уьш шайн гIирсаца кечбинчул тIаьхьа‚ цо элира: ""Шайн ден агIорхьара /кхечу нанас вина/ волу шайн ваша валаве суна тIе. Шуна ца го: ас нийса кхочушбо барам‚ со шена /шу/ тIедуссучарах диканиг ву.",
1450,"Аш суна и ца валавахь – шуна барам бац сан гергахь<sup>1</sup>‚ суна герга ма дуьйлалаш"".",<p>Шуна барам бац сан гергахь- ас к1а духкур дац шуна.</p>
1451,"Цара (Юсуфан вежарша) элира: ""Оха шен дегара Iехийна валор ву иза. Баккъалла а, Оха /кхочуш/дийр ду"".",
1452,"Шен ялхошка цо (Юсуфа) элира: ""Церан хIуманаш шайн кираний чу дIаехка: шайн доьзална тIебирзича, царна уьш йовза мегара‚ уьш юха схьа бан мегара"".",
1453,"Шайн дена тIе юхабирзича, цара элира: ""ХIай дада! /КIан/ барам духатоьхна тхох‚ и тхан ваша ваийта тхоьца – барам<sup>1</sup>бийр бу оха‚ тхо цунна лардархой хир ду"".",<p>Йохка-эцар йийр ю оха‚ кIа оьцур ду оха.</p>
1454,"Цо (ЯIкъуба) элира: ""И шух тешна вуьтур варий ас‚ хьалха цуьнан ваша шух тешорах терра? Дела ву-кх дика лардархо. И ву-кх уггар къинхетаме верг"".",
1455,"Шайн киранаш схьадиллича‚ царна карийра шайн хIуманаш шайга юхаяийтина. Цара элира: ""ХIай дада! ХIун лоьху вай? Вайн хIуманаш юхаяийтина вайга! Вайн цIийнан охIла а кхобур яра юучуьнца‚ тхан ваша а Iалашвийр вара‚ алсамбоккхур бара Оха барам цхьана эмкална<sup>1</sup>. И барам атта бу-кх"".",<p>И ваша тхуна тIеийча.</p>
1456,"Цо (ЯIкъуба) элира: ""Ас ванне а воуьйтур ма вац и шуьца‚ аш суна Делаца чIагIо ца яхь, шаьш суна схьавалор ву иза‚ аьлла‚ шайх цхьа хIума ца хилахь"". Цара шена дуй биъча‚ цо элира: ""Дела ву-кх вай дуьйцучунна векал (теш)"".",
1457,"/ЯIкъуба/ элира: ""ХIай сан кIентий! Цхьана неIарехула чу ма гIолаш. Тайп-тайпана неIаршкахула чу гIолаш. Шу хIумма кIелхьардаха ца ло суна Делера. Хьукам Цуьнгахь бен дац. Цунна тIетевжина со. Цунна тIетевжийла шаьш тевжаш берш"".",
1458,"Уьш чу баьхкича, шайн дас шайга омра динчухула, и ца хиллера царах Делера хIумма кIелхьарадаккха‚ деккъа ЯIкьубан шегахь цхьа хьашт бен – цо и кхочушдира. Баккъалла а, и Iилма долуш верг ву Оха шена Iамийначунна. Делахь а, дукхахболчу нахана ца хаьа-кх.",
1459,"Уьш Юсуф волчу чу баьхкича‚ цо шен ваша<sup>1</sup>шена тIеийцира‚ элира: ""Баккъалла а, со хьан ваша ву. Ахь са ма хьийзаде цара деш хиллачуьнца"".",<p>Нанас дена вина волу Бен-Ямин.</p>
1460,"Ша царна кечбинчул тIаьхьа церан кечам‚ шен вешин мохьа чу кад<sup>1</sup>биллира цо. ТIаккха кхойкхучо кхайкхира: ""ХIай ковра (къепал)! Шу къуй ду!""",<p>Кад – паччахьан деших бина хилла кад‚ шеца кIа дустуш.</p>
1461,"Цара (вежарша) элира‚ шаьш царна тIебаьхкина: ""ХIун яйна шун?""",
1462,"Цара<sup>1</sup>элира: ""Паччахьан кад байна тхан‚ и схьабеъначунна цхьана эмкалан мохь бу. Ас дош ло цунна тIера"".",<p>Паччахьана гонаха болчара.</p>
1463,"Цара (вежарша) элира: ""ВаллахIи‚ шуна ма-хаъара‚ тхо лаьттахь вониг дан даьхкина ма дацара‚ къуй ма дацара тхо"".",
1464,"Цара<sup>1</sup>элира: ""ХIун бекхам хир бу цуьнан‚ нагахь санна шу харцлуьйш хиллехь?""",<p>Мисран паччахьан наха.</p>
1465,"Элира /вежарша/: ""Цуьнан бекхам – шен мохьа чохь и карийнарг – и ша ву цуьнан бекхам. Иштта бекхам бо оха зуламхошна"".",
1466,"И волавелира /яйна хIума лаха/ церан киранашкара шен вешин киранал хьалха‚ тIаккха и /кад/ схьабаьккхира цо шен вешин киранна чуьра. Иштта хIилла 1амийра Оха Юсуфна. Шен ваша схьалоцийла (бухасацойла) дацара цуьнан /иштта а бен/ паччахьан динехь<sup>1</sup>, Далла лиъча а бен. Тхайна луург даржашкахь лакхавоккху Оха. Массо шегахь Iилма долчунна тIехь а Iилма дерг ву Иза /Дела/.",<p>Мисран паччахьан 1едалехь.</p>
1467,"Цара элира: ""Цо лачкъийна белахь‚ хьалха цуьнан вашас а лачкъийра"". И шегахь хьулдира<sup>1</sup>Юсуфа‚ царна гучу ца даьккхира‚ элира /ша-шега/: "" Шу ду-кх /тхол/ вуно вочу хьолехь. Дела дика хууш ву-кх аш х1оттош долу сурт"".",<p>Къайладаьккхира.</p>
1468,"Цара элира: ""ХIай веза эла! Цуьнан да ву воккха къена стаг‚ тхох цхьаъ бухасацавехьа цуьнан метта‚ тхуна хьо дикачарах гуш ма ву"".",
1469,"Цо элира: ""Дала лардойла Оха тхешан хIума шегахь карийнарг бен сацацаварх! ТIаккха тхо зуламхой хир ма дарий"".",
1470,"Шаьш цунах<sup>1</sup>дог диллича‚ вовшашца дагабуьйлуш шаьш бисира уьш. Царах воккхачо<sup>2</sup>элира: ""Шуна хаьий шайн дас шайга Делаца ч1аг1о яйтина хилар‚ аш хьалха Юсуфан хьокъехь ледарло ялийтира. Со хIокху лаьттара (махкара) дIаг1ур вац сан дас суна пурба лахь бен‚ я Дала суна хьукма дахь бен. Иза хьукма дечарах диканиг ву.","<p>Юсуфа шайн ваша Бен-Ямин юха ца луш бухасацийча.</p> | <p>Цуьнан ц1е хилла Рувбийл, цо аьлла шен вежаржка: «Аш шайн деца ва1да ма йина и шайн ваша могуш-таза юхаверзор ву, аьлла.»</p>"
1471,"Шу юхадерза шайн дена тIе‚ аш āла: ""Дада! Хьан кIанта къола дина‚ Оха тешалла дина ма дац тхайна хууш хиллачух бен‚ тхо ца хилла къайлах дерг 1алашдеш а (тхуна ца хаьа къайлах дерг).",
1472,"Хатта хьайна тхо хиллачу юрте а‚ тхо шеца даьхкинчу ковре а. Баккъалла а, тхо бакълуьйш дерш ма ду-кх"".",
1473,"Цо (ЯIкъуба) элира: ""ХIаъ! Шун синоша цхьа гIуллакх хаздира шуна. Собар ду-кх /суна/ т1ех дика. Дала уьш берриге а схьабало мега суна. Баккъалла а, Иза – хууш верг а ву‚ хьукма /нийса / деш верг а ву-кх"".",
1474,"Царах дIавирзира иза‚ элира: ""Ма лазам бу-кх соьгахь Йусуф бахьанехь"". Сингаттамна кIайбелира цуьнан б1аьргаш. И сатухуш вара.",
1475,"Цара (ЯIкъубан гонахь болчара) элира: ""ВаллахIи‚ Юсуф вуьйцучура хьо соцур ма вац хьуо цомгуш хиллалц я хIаллакхиллалц"".",
1476,"Цо (Я1къуба) элира: ""Ас Деле балхабо сайн бāла а‚ сайн гIайгIа а‚ со хаьа Делера шуна цахуург а.",
1477,"ХIай сан кIентий! ГIо‚ т1екхиалаш Юсуфах а, цуьнан вешех а /хиллачунна /. Делан къинхетамах дог ма диллалаш. Делан къинхетамах дог дуьллур ма дац /Делах/ цатешачу къомо а бен"".",
1478,"Шаьш и (Юсуф) волчу баьхкича‚ цара элира: ""ХIай веза эла! Тхо а‚ тхан /цIийнан/ охIла а г1айг1ано<sup>1</sup>лаьцна. Тхо даьхкина цхьа кIезг-мезг /йохка/ хIуманаш йохьуш – кхачам боллуш барам лохьа тхуна‚ сагIа а лохьа тхуна. Дала ял лур ма ю сагIа лучарна"".",<p>Мацалла еана тхуна.</p>
1479,"Цо (Юсуфа) элира: ""Шуна хиъний‚ шаьш хIун дира Юсуфана а‚ цуьнан вешина а‚ шаьш жехIал<sup>1</sup>долуш?""",<p>Ца кхетарш.</p>
1480,"Цара элира: ""Баккъалла а, хьо вуй Юсуф?!"". Цо элира: ""Со Юсуф а ву, хIара сан ваша а ву. Дала къинхетам бина тхох. Баккъалла а, /Делах/ кхоьруш верг а‚ собар деш верг а /декъал ву-кх/. Баккъалла а, Дала ца эшайо дикачеран ял"".",
1481,"Цара элира: ""ВаллахIи‚ Дала тхол вазвина хьо‚ тхо хилла-кх гIалатдевлларш!""",
1482,"Цо элира: ""Бехк ца боккху шуьга тахана. Дала гечдийр ду шуна. Иза уггаре къинхетаме верг ма ву.",
1483,"Дуьло‚ д1аг1о хIара сан коч а эций, сан ден юьхь т1е таса и – бIаьрса юхадогIур ду цуьнан. Берриге шайн доьзал балош, суна тIе дуьйла"".",
1484,"Ковра (къепал) араяьлча<sup>1</sup>‚ церан дас (ЯIкъуба) элира: ""Баккъалла а, Юсуфан хьожа йогIуш ву-кх со‚ аш со Iовдал ма ларахьара"".",<p>Мисран Iариш олучу меттера Исраилан кIентий – жуьгтий бехачу махка яхана.</p>
1485,"Цара<sup>1</sup>элира: ""ВаллахIи‚ хьайн хьалхалерчу тилар чохь ву-кх хьо!""",<p>ЯIкъубан цIахь бисинчара.</p>
1486,"Кхаъ боккхург веъча, цо и (Юсуфан коч) тесира цуьнан (ЯIкъубан) юьхь т1е – цуьнан бIаьрса юхадеара‚ цо элира: ""Ас ца аьллера шуьга: суна Делера шуна цахуург а хаьа"".",
1487,"Цара элира: ""Тхан да! Тхан къиношна (Деле) гечдар дехахьа тхуна‚ тхо хилла-кх гIалатдевлла"".",
1488,"Цо элира: ""ТIаьхьа доьхур ду ас сан Кхиош-Кхобучуьнга шуна гечдар. Баккъалла а, Иза – гечдийриг а ву‚ къинхетаме верг а ву"".",
1489,"Уьш<sup>1</sup>Юсуф волчу чубаьхкича‚ шен да-нана марадоьллира цо‚ элира: ""Чоьхьа довла Мисра‚ Дала мукъалахь‚ маьрша (цхьа а кхерам а боцуш)!""",<p>Юсуфан да а‚ нана а‚ вежарий а.</p>
1490,"Шен да-нана паччахьан г1анта т1е /шена улло/ хьалабехира цо‚ уьш цунна /сий деш/ сужуде бахара. Цо элира: ""Дада‚ хIара ду-кх суна хьалха гинчун(г1енан)тидар‚ сан Кхиош-кхобучо бакъдина иза‚ соьца дика хили Иза– со араваьккхи набахти чуьра‚ шу схьадалийна гIум-арара шайтIано суна а, сан вежаршна а юкъа дов тесначул тIаьхьа. Баккъалла а, сан Кхиош-Кхобург тIех тIекаре ву-кх Шена луучуьнца. Иза хууш верг а ву‚ хьукма /нийса / деш верг а ву.",
1491,"Со Кхиош-кхобуш волу сан Дела‚ Ахь паччахьалла а делла суна‚ хилларш-хиндерш (г1енаш) тида а Iамийна Ахь со. Стигланаш а‚ латта а кхоьллинарг – Хьо ву-кх сан доладийриг дуьненахь а‚ эхартахь а. Ахь со валийталахь бусалба а волуш‚ Ахь со тохалахь дикачарах!""",
1492,"И хьуламехь долчу хабарех ду‚ Оха хьоьга /хIай Мухьаммад/ хоуьйтуш ваьхьица. Хьо вацара цаьрца цара шайн гIуллакхна т1ехь барт беш, шаьш /Юсуф шен дех д1акъасто / мекарло еш болуш.",
1493,"Дукхахболу нах, хьуна мел лиъча а, тешар бац /Делах/.",
1494,Ахь цаьрга цу тIехь мах ца боьху. Иза беккъа хьехам бу–кх Iаламашна!,
1495,Стигланашкахь а‚ лаьттахь а мел дукха Iаламатех тIехбовлу уьш‚ царах дIабоьрзуш /ойла ца еш/.,
1496,"Царах дукхахберш Делах ца теша, шаьш /Цуьнца/ накъост лоцуш а бен.",
1497,Уьш тешна бу-те шайна тIе Делан Iазапан шаршу т1екхуллург<sup>1</sup> цахиларх‚ я цIеххьана шайна тIе сахьт<sup>2</sup>х1оттарх‚ шайна хаа а ца луш?,<p>Т1екхуллуш дерг- къематдийнахь халкъашна т1екхуллур долу 1азап.</p> | <p>Къематде.</p>
1498,"Ахь āла: ""ХIара бу сан некъ‚ ас Деле кхойкху‚ билгала долчу Iилманна тIехь ву со а‚ суна тIаьхьахIоьттинарг а‚ вочух цIена ву и Дела‚ со ма вац /Делаца/ накъост лоцучарах"".",
1499,Хьол хьалха а ярташкарчу  нахах божарий бен ца бахийтира Оха<sup>1</sup>‚ шайга ваьхьица Оха хаам луш. Ткъа уьш ца лелара лаьттахула‚ уьш ца хьаьвсира‚ муха хилла шайл хьалха хиллачеран тIаьхье? Эхартан цIа дика ма ду /Делах/ кхийринчарна. Шу хьекъале ца хуьлу?,<p>Элчанаш бина.</p>
1500,Элчанаша дог диллинчул т1аьхьа‚ царна шаьш харцбина бевлла моьттинчул т1аьхьа‚ Тхан гIо догIура цаьрга‚ кIелхьарбовлура Тхуна /к1елхьарабаха/ луурш. Тхан ницкъ бухатухур ма бац къинош динчу нахах.,
1501,Царах лаьцна дийцар чохь хьехам хилла хьекъал долчарна. И хилла дац кхоьллина хабар – и ду шел хьалха хилларг бакъдар а‚ массо а хIуманан къастадар<sup>1</sup>а‚ нийса некъ а‚ къинхетам а тешаш болчу нахана.,<p>Билгалдаккхар.</p>
1502,"Алиф-лам-мим-ра<sup>1</sup>. ХIорш жайнин аяташ ду. Хьоьга хьан Кхиош-Кхобучуьнгара доссинарг – бакъдерг ду‚ делахь а, дукхахболу нах ца теша.",<p>Далла дика хаьа оцуьнца Шена луург.</p>
1503,Дела ву ша стигланаш аййинарг шуна гуш г1ортораш а йоцуш‚ тIаккха ша дIанисвелла Иза Iарша тIехь<sup>1</sup>. Малх а‚ бутт а муьтIахь бина Цо /Шен лен г1уллакхашна/ – дерриге дIасалела /шен/ тоьхначу хене. ГIуллакхна урхалла до Цо‚ аяташ билгалдоху Цо. Шу шайн Кхиош-Кхобучунна дуьхьалкхетарх /доггах/ теша мегар-кха.,"<p>Хьажа ""ТIахIа"" суратан 5 аят. «Ша 1арша т1ехь д1анисвелла» бохучун маь1на «Ша дерриге а г1уллакхаш кхочушдина ваьлла» бохучух тера ду, 1аьрбийн меттан башхаллаш тидаме эцча.</p>"
1504,"Иза ву латта даржийнарг‚ цу тIехь лаьмнаш а‚ хиш а хилийтинарг‚ массо а стоьмех цунна (лаьтта) тIехь Цо хилийтина шишша тайпа<sup>1</sup>. Буьйсане де хьулдойту Цо. Баккъалла а, цу чохь делилаш ду ойла ечу нахана.","<p>Ши тайпа - Къуръпн чохь деъна زوج завжаьлла. Цуьнан коьрта маь1на ""шиъ (оьрсашха – пара)"" бохург ду, дукха хьолехь ""майра а, зуда а"" бохучух олу и. Кхузахь Далла луург, цхьаболчу тафсиран 1еламнехан гергахь, ""борша а, сте а"" бохург ду, Дала мел кхоьллина х1ума борша а, сте а хиларе терра. Кхин цуьнан маь1на ""ц1ен – к1айн, мерза – муьста"" ду. И дерриг чулоцу аято.</p>"
1505,"Лаьттахь ул-уллохь дакъош<sup>1</sup>ду‚ кемсийн бошмаш ю‚ ялта ду‚ хурманаш ю цхьана ораман а‚ цхьана ораман йоцурш а‚ цхьа хи ду царна дуьллуш дерг. Царах цхьаерш вукхарал язъйина Оха яарехь. Баккъалла а, цу чохь делилаш ду-кх хьекъал долчу нахана.","<p>Дакъош – шайна т1ехь тайп-тайпана дитташ кхуьуш, стомийн а, стомаш доцу а.</p>"
1506,"Хьо цецвалахь‚ цецвоккхуш ду церан дешнаш: ""Тхох латта хилча, керлачу кхолларна чохь хир ду тхо (юха а денлур ду тхо)?"" Уьш бу шайн Кхиош-Кхобучунна керстаналла динарш‚ церан логех /тесна къематдийнахь/ г1оьмаш (буржалш) хир ду‚ уьш /жоьжахатин/ цIеран дай бу‚ цу чохь уьш гуттар лаьттар бу.",
1507,"Хьо сихвеш ву цара вочуьнца<sup>1</sup>дикачул хьалха. Царал хьалха а дIадахна масале таIзарш<sup>2</sup>. Баккъалла а, хьан Кхиош-Кхобург Шегахь нахана гечдар долуш ву, церан зуламашка а ца хьоьжуш. Баккъалла а‚ хьан Кхиош-Кхобург чIогIаниг а ву бекхамца<sup>3</sup>.","<p>И хилийта‚ боху.</p> | <p>Хьалха а, кхечарна масал хилийта, вочу нахана таIзарш дина Дала.</p> | <p>Юха а ца бовлуш, къинош диначарна таIзар дарехь.</p>"
1508,"Цатешачара олу: ""Шен Кхиош-Кхобучуьнгара цхьа делил доссийнехьара цуьнга!"" Хьо дIахоуьйтург ву. ХIор къоман хьехамхо<sup>1</sup> ву.","<p>ХIор халкъе нийса некъ гайта, цIенчу дине кхайкха Дала вохуьйтуш хилла волу пайхамар. </p>"
1509,Далла хаьа хIор стечу дийнато /кийрахь/ лелорг<sup>1</sup>‚ беран цIийнан гатдалар а‚ шордалар а. Массо а хIума Цунна гергахь /шен/ барамца ду.,<p>Зудчо кийрахь лело бер.</p>
1510,Хьуламехь дерг а‚ гучохь дерг а хууш верг а‚ воккха верг а‚ лакхаваьлларг а ву Иза.,
1511,/Цу Далла/ цхьабосса ву шух дош къайладаьккхинарг а‚ и гучохь дитинарг а‚ ша буса хьуллуш верг а<sup>1</sup>‚ дийнахь дIасалелаш верг а<sup>2</sup>.,<p>Буьйсанан боданехь.</p> | <p>Далла гуш ду аш муьлхачу хьолехь лелош дерг.</p>
1512,"Цунна (адамна) хьалхахула а‚ тIехьахула а цуьнца цхьаьна д1асалелаш дерш<sup>1</sup>ду‚ шаьш и Iалашвеш Делан омраца. Баккъалла а, Дала нахах долчух хIумма а ца хуьйцу, цара шаьш шайх дерг хийццалц<sup>2</sup>. Далла нахана вониг лиъча, цунна духатохар дац‚ И воцург урхалча<sup>3</sup>ма вац царна.","<p>Д1асхьалелаш дерш – кхузахь: Дала адамна тIехIоттийна долу маликаш‚ шаьш и массо а хIуманах ларвеш долу‚ цо дийриг а‚ дуьйцург а дIаяздеш долу.</p> | <p>Дала адамийн хьал (ниIмат дIадоккхуш – бала боуьйтуш, бала дIабоккхуш – ниIмат доуьйтуш) ца хуьйцу, цара шаьш шайн Iамалашца, бахьанашца ца хийцахь.</p> | <p>Нехан гIуллакхаш кхочушдеш верг.</p>"
1513,И ву шуна кхерамций‚ догдахарций ткъес гойтуш верг‚ Цо кхиайо еза мархаш<sup>1</sup>.,<p>ДогIа даийта.</p>
1514,"Цунна хастам барца тасбихь до стигал къовкъаро. Маликаша а /до Далла тасбихь/ Цунах кхерарца. Стелахаьштигаш оьхуьйту Цо‚ уьш Шена луучунна тIетуху, уьш Делан хьокъехь къуьйсуш а болуш<sup>1</sup>. Иза – ницкъаца чIогIаниг ву.","<p>Маккин керстанаш къуьйсуш бу Дела цхьаъ хиларехь, Цуьнан белларш денбан ницкъ кхачарехь.</p>"
1515,Цуьнга ду бакъдолчун кхайкхар<sup>1</sup>. И воцчуьнга кхойкхуш берш – цхьанна а хIуманца царна жоп лур дац цара‚ уьш тера бу хи тIе генара куьйгаш кховдинчух и шен бага кхачийта – ткъа иза ца кхочу цуьнга. Цатешачеран /шайн делашка/ кхайкхар ма дац тилар чохь бен<sup>2</sup>.,<p>Деле дIадоьрзу Дела цхьаъваран кхайкхар.</p> | <p>Мушрикаша шайн делашна деш долу 1ибадат цхьанна а х1уманна пайденна дац царна.</p>
1516,"Далла сужуд деш ву стигланашкахь а‚ лаьттахь а мел верг, лууш а, ца лууш а. Церан IиндагIаш а /ду Цунна сужуд деш/ Iуьйранна а‚ суьйранна а.",
1517,"Āла /хIай Мухьаммад/: ""Мила ву стигалийн а‚ лаьттан а Эла<sup>1</sup>?"" Āла: ""Дела ву"". Āла: ""Ткъа, Иза а вуьтий, /Iибадат дан кхин/ накъостий лоьцу аш‚ шайн догIмашна а пайда а‚ я зен шайгахь доцу?"" Āла: ""Цхьатерра вуй ткъа бIаьрзениг а‚ бIаьрсадерг а‚ я цхьатерра дуй ткъа боданаш а‚ нур а?"" Я цара Далла накъостий хилийтина‚ шаьш /халкъ/ кхоьллина, Цо кхолларх терра - царна и халкъах тарделла? Ахь āла: ""Массо а хIуманан кхоллархо<sup>2</sup>ву Дела. И ша цхьаъ верг а‚ ницкъ алссам берг а ву"".",<p>Дела.</p> | <p>Кхуллург.</p>
1518,Цо доссийна стиглара хи<sup>1</sup>– Iовраш ихира хершанашкахула шайн барамехь‚ Iовраша д1аяьхьира аййелла чопа. Цара цIергахь хазаллаш я кхин хIуманаш еш ягаечух а чопа ю цунах терра. Иштта даладо Дала бакъдолчун а‚ харцдолчун а масал.<sup>2</sup>Чопа эрна дIагIо‚ ткъа нахана пайда беш дерг лаьттахь дуьсу. Иштта даладо Дала масалш.,"<p>ДогIа.</p> | <p>Дала кхузахь далинчу масалан маь1на ду:бакъдерг, и нахана пайдабеш бухадуьсуш долу хи санна, бухадуьсу. Ткъа харцдерг - и эрна д1аг1о, чопа санна. Я кхин: наха ц1ергахь лалаеш, маь1данаш бухаюьсу,ткъа 1аь – д1аг1о. Иштта бакъдерг (Делан ц1ена дин) гуттар дуьсур ду, ткъа харцдерг(цатешар) – д1адер ду.</p>"
1519,Шен Кхиош-Кхобучунна жоп деллачарна хазаниг ду - (ялсамани). Цунна жоп цаделлачарна лаьттахь мел дерг хилча а‚ цуьнца кхин цул а‚ и цунах (Делан Iазапах кIелхьардовла) дIалур ма дара цара. Ма вон хьесап ду-кх царна! Церан чугIойла жоьжахати ю. Вон (дIавуьжу) мотт бу и!,
1520,Ткъа хьан Кхиош-Кхобучуьнгара хьоьга доссинарг бакъдерг дуйла хууш верг бIаьрса доцучух тера ву? Баккъалла а‚ дагадоуьйту хьекъал долчара‚,
1521,Шаьш кхочушъеш болчара Делан ваIда‚ ца бохош болчара барт‚,
1522,Шаьш вовшахтосуш<sup>1</sup>болчара Дала вовшахтаса аьлла омра динарг а‚ шайн Делах кхоьручара а‚ вочу хьесапах ларлучара а.,"<p>Ийманан з1енаш а, гергарлонаш а, кхин дика мел дерг а.</p>"
1523,Шаьш собар диначара а шайн Кхиош-кхобучун юьхь езаш‚ ламаз хIоттийначара а‚ Оха шайна деллачу рицкъах а къайлаха а‚ гучахь а харж<sup>1</sup>йиначара‚ шаьш вониг дикачуьнца духатухуш болчара а‚– царна ю-кх дахаран<sup>2</sup>тIаьхье -,"<p>СагIа луш Делан новкъахь.</p> | <p>Цигахь яздина ду:عقبي الدار ""ЦIийнан тIаьхье"" – ялсамани.</p>"
1524,Iаднан<sup>1</sup>бошмаш. Царна чугIур бу уьш а‚ церан дайх а‚ зударех а‚ зуьрриетах а дика Iамал мел йинарг а. Маликаш тIедогIур ду царна массо а неIарехула /олуш/:,<p>Ялсаманин цIе.</p>
1525,"""Маршо ю шуна аш собар дарна<sup>1</sup>"". Ма дика ю дахаран тIаьхье!","<p>Иштта декъалбийр бу ялсаманин дай маликаша. ""Маршо ю шуна"" – ""Саламун Iалайкум"".</p>"
1526,"Шаьш Делаца хилла ва1да, и ч1аг1ъйинчул т1аьхьа, йохош болчарна‚ Дала вовшахтаса аьлларг хедош болчарна‚ лаьттахь боьханиг даржош болчарна – царна неIалт ду‚ царна вон цIа<sup>1</sup>ду.",<p>Жоьжахати. Цигахь яздина ду: سوء الدار «вон ц1а».</p>
1527,"Дала рицкъ кховдадо Шена луучунна /шортта/‚ барам а бо<sup>1</sup>. Баккхийбе уьш дуьненан дахарх. Дуьненан дахар ма дац, эхартаца дуьстича, цхьа хIуьмалг<sup>2</sup>бен.",<p>Шена луучунна кIеззиг ло.</p> | <p>Х1уьмалг – пайда боцу цхьа жима х1ума.</p>
1528,"Цатешначара олу: ""Цуьнга (Мухьаммаде) доссийна хиллехьара шен Кхиош-Кхобучуьнгара цхьа делил<sup>1</sup>"". Ахь āла: ""Баккъалла а, Дала тилавала вуьту Шена луург‚ Цо нис ма во Шена тIе ша вирзинарг.","<p>Делил – кхузахь: Iадатах доцу тамаше хIума, муIжизат. </p>"
1529,Ийман диллинарш а‚ шайн дегнашна Дела хьехаварца синтем<sup>1</sup>хилларш а /нисбо Дала нийсачу новкъа/‚ ткъа Дела хьехаварца ца хуьлу дегнашна синтем?,<p>СинпаргIато.</p>
1530,"Ийман диллинчарна‚ дика Iамалш йинчарна – зовкх хьегар а ду‚ хаза чугIойла а ю"".",
1531,"Иштта вахийтира Оха хьо умматна юккъе<sup>1</sup>– цул хьалха а дIадахара умматаш – ахь царна дешархьама Оха хьайга ваьхьица делларг, уьш Къинхетам болчунна керстаналла деш а болуш. Ахь āла: ""Иза сан Кхиош-Кхобург ву‚ И воцург кхин дела вац‚ Цунна тIетевжина со<sup>2</sup>‚ Цуьнга ду сан тōба дар"".","<p>Умматна юккъе – умматна т1е. Уммат – 1аьрбашха: امة халкъ, къам.Кхечу къаьмнашка пайхамарш бахийтарх терра, Мухьаммад а вахийтира Дала т1аьххьарчу умматна юккъе т1аьххьара элча а хилла.</p> | <p>Цунна таваккал дина ас.</p>"
1532,"Къуръанца лаьмнаш леллехьара‚ я латта хедийнехьара‚ я цуьнца белларш бистхиллехьара /иза Делан омра хир дара – тIаккха а ийман дуьллур дацара цара/. ХIаъ. Делан ду-кх гIуллакх дерриге а. Ткъа ийман диллинчарна (х1инца а) ца хаьа‚ Далла лаахьара, нах берриге а Цо нисбина хирг хилар? Цатешачара шаьш динарг бахьанехь царна т1е ца буссуш ца соцу бāла‚ я церан цIийнан уллохь /буссу/ и Делан ваIда яллалц<sup>1</sup>. Баккъалла а, Дала ца йохайо /Шен/ ваIда.","<p>Делан ва1да – кхузахь: Дала Мухьаммад пайхамарна хьуна Шегара г1о хир ду, цуьнца ахь Макка схьайоккхур ю, бусалба дин тулур ду, аьлла болу кхаъ.</p>"
1533,Хьол хьалха а сийсазбина элчанаш‚ Ас хан елла битира цатешарш‚ тIаккха Ас /Iазапца/ схьалецира уьш. Муха хилира Сан таIзар<sup>1</sup>?!,<p>Ирча хилира иза.</p>
1534,"Ткъа И Ша хIор синна цо шена карадинчуьнца ТIехIоьттинарг /тера ву кхечарах/<sup>1</sup>? Далла накъостий хилийтина цара. Ахь āла: ""ЦIерш яха церан! Я аш Цуьнга дуьйцур ду Цунна лаьттахь цахуург я т1ехула (деса) долу дош ду /и аш дуьйцург/?"" ХIаъ‚ хаздина цатешачарна шайн хIилла‚ /нийсачу/ некъах баьхна уьш. Дала тилавала витинчунна цхьа а баьчча вац /и нисвалур волуш/.",<p>Кхузахь Дала боху :х1ор стага еш йолу 1амал гуш волу и тергал еш волу Дела тера ву цара деланаш бу бохуш лелочу ж1арех я кхечу х1уманех?</p>
1535,Царна дуьненан дахарехь а Iазап ду‚ ткъа эхартан Iазап  кхин а хала ду. Ма вац царна шаьш Делах (Цуьнан Iазапах) лардан цхьа а.,
1536,/Делах/ кхоьручарна ваIда йина йолчу /шен гIаланийн/ бухахула хиш оьхуш йолчу бешан<sup>1</sup>сурт ду: цуьнан даар гуттар а ду‚ цуьнан IиндагIа а /гуттар ду/. И ду /Делах/ кхоьруш хиллачарна хиндерг. Цатешачарна хинъерг /жоьжахатин/ цIе ю!,<p>Ялсаманин.</p>
1537,"Оха шайга жайна делларш бакхийбеш бу хьоьга доссийначух. (Хьуна дуьхьалйевллачу мушрикех а, жуьгтех а лаьтташ хиллачу) тобанех ю цуьнан (Къуръанан) цхьадолчунна инкарло еш ерг а. Ахь āла: ""Суна омра дина ас Далла Iибадат дан а‚ Цуьнца накъост ца лаца а. Ас Цуьнга кхойкху‚ Цуьнга ду сан дIаверзар а"".",
1538,Иштта доссийра Оха и (Къуръан) Iаьрбийн /маттахь/ хьукма хилла. Хьо церан дезаршна тIаьхьахIоттахь хьайга Iилма деъначул тIаьхьа – Делехьара вали<sup>1</sup>а вац хьуна‚ лардархо а вац.,"<p>Вали – 1аьрбашха:ولي – доттаг1, доладийриг, г1одоккхург.</p>"
1539,Хьол хьалха а элчанаш бахийтира Оха‚ царна зударий а‚ зурриет а хилийтира Оха. /Тарлур/ дацара цхьанна элчанна аят даийта Делан пурбанца а бен. ХIор ханна а шен жайна ду<sup>1</sup>.,"<p>Х1ор хенан, х1ор х1уманан шен барам а бу, тоьхна доза а ду.</p>"
1540,Дала Шена луург дойъу‚ /Шена луург/ чIагI а до. Цуьнгахь жайнин нана<sup>1</sup>ю.,<p>Стиглахь долу массо а Делан жайнаш шена чуьра схьаэцна долу – لوح محفوظ Лавхь махьфуз.</p>
1541,Я Оха гайтаза дуьтур ду хьоьга Оха царна ваIда йинчух цхьадерш‚ я Оха хьо волуьйтур ву /уьш ца гойтуш/ – хьуна тIехь /хьайга Дала делларг нахе/ дIахаийтар ду‚ Тхуна тIехь хьесап дар ду.,
1542,Царна<sup>1</sup>ца го-те Оха Латта жим-жимма эшош хилар шен йисташкара /бусалбанаша мушрикийн мехкаш схьабохуш шайначарех тухуш/? Дала до хьукма‚ Цуьнан хьукманна новкъарло ен ерг ма вац. И ву хьесапехь сиха верг.,<p>Маккин охIланна.</p>
1543,Царал хьалха хиллачара а мекарло йира‚ Делехь ю мекарло ерриге а /нехан мекарлонаш йохо ницкъ/. Цунна хаьа хIор синна карадеш дерг. ТIаккха хуур ду керстанашна‚ хьанна кхочур ю /эхартахь хир йолу хастаме/ х1усам.,
1544,"Цатешачара олу: ""Хьо ваийтинарг вац ( хьо элча вац)""‚ ахь āла: ""Кхачаме ду Дела теш хилар а суна а, шуна а юккъехь‚ шегахь жайнин Iилма<sup>1</sup>дерг а""<sup>2</sup>.",<p>Жуьгтех а‚ насарех а ийман диллинарш. Цаьргахь Делера жайнаш хилла (Таврат а‚ Инжил а)‚ шайна чохь Мухьаммадан сибат долуш.</p> | <p>Теш хилапца кхачо йина.</p>
1545,"Алиф-лам-ра.<sup>1</sup>Жайна ду /хIара/‚ Оха ша хьоьга доссийна долу, хьоьга нах боданашкара серлонга арабахийтархьама шайн Кхиош-Кхобучун пурбанца, Ша веза  волчун‚ Ша хастаме волчун новкъа‚",<p>Далла Шена дика хаьа цуьнца Шена луург.</p>
1546,Делан /новкъа/‚ стигланашкахь а‚ лаьттахь а мел дерг Шен долчу. Бāла бу-кх цатешачарна чIогIачу<sup>1</sup>Iазапах.,<p>Ч1ог1ачу 1азапах – лазочу 1азапах.</p>
1547,"Ишттанаш бу уьш шайна дуьненан дахар эхартал т1ех дукха дезаш‚ Делан некъах /нах/ дIатоьттуш, и гамбан гIерташ, – уьш генарчу тилар чохь ма бу.",
1548,Оха ца ваийтина цхьа а элча шен къоман маттахь бен цуьнга царна билгалдаккхийтархьама. Шена луург тилавала вуьту Дала‚ Шена луург нийсачу новкъа вуьллу. И веза верг а‚ хьукма /нийса деш/ верг а ву.,
1549,"Оха Муса вахийтира Тхешан аяташца: ""Арадаккха хьайн къам боданашкара серлонга‚ дагадаийта царна Делан /ниIмат шайна дукха хилла/ денош""‚−аьлла. Баккъалла а, цу чохь делилаш ду хIор т1ех собаре волчунна а‚ баркалла олуш волчунна а.",
1550,"Хьахаде: Мусас аьллера шен къоме: ""Аш дагадаийта шайна хилла Делан ниIмат! Цо кIелхьардехира шу ФирIавнан доьзалх‚ боьха Iазап шуна тIехь хIоттош хилла болчу‚ шун кIентий бойъуш‚ шун зударий дийна буьтуш. Цу чохь шун Кхиош-Кхобучуьнгара сийлахь-доккха зер ду шуна"".",
1551,"Дагадаита: шун Кхиош-Кхобучо дIакхайкхира: ""Шу баркалле хилча‚ Ас совдохур ду шу /ниIматашкахь/‚ аш /Сан ни1маташна/ керстадича, Сан Iазап чIогIа ду!""",
1552,"Мусас элира: "" Аша а‚ лаьттахь мел волчо а – массара а керстадахь а, – баккъалла а, и Дела хьал долуш а ву (хIумма оьшуш вац)‚ хастаме а ву"".",
1553,"Шуьга ца кхаьчна шул хьалха хиллачеран −Нухьан къоман‚ Iадийн‚ Самудийн а хабар‚ царал тIаьхьа хиллачеран а /хабар/? Далла а бен ца хаьа уьш. Цаьрга баьхкира шайн элчанаш билгалонашца – куьйгаш шайн бага а духкий<sup>1</sup>, цара олура: ""Оха керстадина шу шеца даийтинчунна‚ тхо чIогIачу шеконехь ду аш тхо шена тIекхойкхучух"".",<p>ЧIогIа оьгIазбоьлхий.</p>
1554,"Церан элчанаша элира: ""Ткъа Делехь /И цхьаъ хиларехь а, дерриг 1ибадат Цунна дарехь а/ шеко ю‚ стигланаш а‚ латта а кхоьллина волчу? Цо кхойкху шу шун къинош Ша гечдаре‚ тоьхначу ханна шу тIаьхьататтаре"". Цара элира: ""Шу ма дац тхо санна адамаш бен‚ шуна лаьа тхо дIататта тхан дай шена Iибадат деш хиллачух‚ даладе тхуна билггала делил<sup>1</sup>"".",<p>Делил –кхузахь: элчанаш хиларан къеггина билгало.</p>
1555,"Церан элчанаша цаьрга элира: ""Тхо-м шу санна адамаш дара‚ делахь а, Дала Шен лẽх Шена луучунна ниIмат ло. Шуна цхьа а делил далойла ца хилла тхуна Делан пурбанца а бен‚ Далла тIетевжийла муъмин нах.",
1556,"Тхо хIунда ца тевжа Далла тIе – Цо тхо нис ма дина тхешан некъашна тIе‚ оха собар дийр ма ду аш тхуна ечу халонашкахь‚ Далла тIетевжийла шаьш т1етевжаш берш! """,
1557,"Цатешачара элира шайн элчанашка: ""Оха арадохур ма ду шу тхешан лаьттара (махкара) я шу т1едоьрзур ма ду тхан динна "". Цаьрга /пайхамаршка/ церан Кхиош-Кхобучо ваьхьица хаийтира: ""ХIаллакбийр ма бу Оха зуламхой‚",
1558,"Оха дāха ховшор ма ду шу /пайхамарш а, царна т1аьхьабаьзнарш а/ лаьттахь царал тIаьхьа‚ иза ду Суна хьалха ша д1ахIоттарх кхоьруш волчунна а‚ Сан таIзарх кхоьруш волчунна а"".",
1559,Цара<sup>1</sup>толам бийхира – ийшира массо а юхахьараваьлла Iазапхо.,<p>Элчанаша шайн Деле.</p>
1560,Цуьнан тIехьахула жоьжахати ю‚ наткъаран хи малор ду цунна.,
1561,Цо къурдаш бийр бу цунах‚ амма и халла бен кийра дахийталур дац цуьнга – массо а аг1ора цунна тIе валар догIу‚ и вала ца ле‚ цунна тIехьахула луьра Iазап ду.,
1562,Шайн Кхиош-Кхобучух цатешначеран масал ду: церан Iамалш ч1ог1а мох баьллачу дийнахь цу махо баржийначу чимах тера ю<sup>1</sup>. Шайна карадеанчу хIуманна тIехь ницкъ болуш бац уьш. Иза ду-кх генара тилар!,"<p>Керстанаша а, Делаца накъост лаьцначара а дуьненахь йина хиллачу 1амалх, мел дика и хиллехь а, эхартахь пайда бац. Мох болчу дийнахь махо чим баржорах терра , пайда боцуш д1аяржор ю иза. Цунах пайда эцалур бац царна.</p>"
1563,"Хьуна ца хиъна Дала стигланаш а‚ латта а бакъонца кхоьллина хилар? Шена лиъча, Цо шу дIа а дохур ду, керла халкъ далор ду.",
1564,Далла деза а (хала хIума а) дац и.,
1565,"Далла гучубевр бу берриге а /къематдийнахь/. Ледара хиллачара эр ду кура хиллачаьрга: ""Баккъалла а, тхо дара /дуьненахь/ шуна тIаьхьахIуьттуш. Шуьга д1аяккхалой тхуна тIера Делан Iазапах хIумма а?"" Цара эр ду: ""Дала тхо нисдинехьара – оха шу а нисдина хир дара. Тхуна цхьатерра ду: тхаьш синтем байна хьийзича а‚ я тхаьш собар деш Iийча а, – тхуна кIелхьардовлар дац"".",
1566,"ШайтIано эр ду /къематдийнахь/, гIуллакх кхочуш хилча: ""Баккъалла а, Дала йинера шуьца бакъ ваIда‚ аса а ваIда йинера шуьца – ас тешнабехк бина шуна. Шуна тIехь цхьа а хьаькамалла ма дацара сан, ас шуьга кхайкхар бен – аш суна жоп делира. Суна бехкаш ма бахка – шайна бехкаш бахка. Сан шуна дан гIо а дац‚ шун суна дан гIо а дац. Ас керстдина аш со хьалха накъост лаьцна хилар"". Баккъалла а, зуламхой - царна лазош долу Iазап хир ма ду.",
1567,"Тешаш хилларш а‚ дика Iамалш йинарш а чубахийтина хир бу /ялсаманин/ бошмашка‚ шайн бухахула хиш оьхуш долчу‚ шаьш гуттар цу чохь хир болуш шайн Делан пурбанца. Церан маршалла цу чохь ""Салам"" ду.",
1568,Хьуна ца хиъна‚ муха масал далийна Дала хазчу дашца? И хазчу диттах тера ду: цуьнан орам чIогIа бу‚ цуьнан га стиглахь ду.,
1569,Шен даар<sup>1</sup>ло цо массо а хенахь шен Кхиош-Кхобучун пурбанца. Дала масалш даладо нахана – цара ойла йийр яцара-те!,<p>Стоьмаш.</p>
1570,Боьхачу дешан масал – боьхачу диттах тера ду‚ ша схьадаьккхина долчу /орамашца/ лаьтта тIера – чIагIо яц цуьнан.,
1571,Дала чIагIбо ийман диллинарш /Дела цхьаъваран/ чIогIачу дашца дуьненан дахарехь а‚ эхартахь а. Дала тилабала буьту зуламхой. Дала до Шена луъург.,
1572,"Хьо ца хьаьжна /х1ай Мухьаммад/ шаьш Делан ниIмат керстаналлах хийцинчаьрга? Цара охьахаи шайн халкъ хIаллакхиларан ц1а чу<sup>1</sup>,","<p>Нийса дин т1е ца лоцуш хIаллакхилларш. Уьш хилла Маккан ох1ла: Дала доккха ни1мат делла хилла царна – уггар еза меттиг Ка1ба цигахь хилла, токхе бахам а белла хилла царна. Далла хастам ца бира цара, цул совнаха шайна юккъера ваийтина элчанна (Мухьаммадана ) инкарло йира, т1аккха Дала царна т1е баланаш кхиссира – йокъана а, мацалла а.</p>"
1573,"Жоьжахати чу, шена  чохь уьш богур болу? Ма вон ю-кх<sup>1</sup>уьш кхочу болу меттиг!",<p>Чохь саца.</p>
1574,"Далла накъостий хилийтира цара Цуьнан некъах /нах/ тилорхьама. Ахь āла: ""Зовкх хьега шайна – шун дIадахар /жоьжахатин/ цIерга ду"".",
1575,Ахь āла Сан ийман диллинчу лешка: ламаз хIоттадойла цара‚ Оха шайна деллачу рицкъанах къайлах а‚ гучохь а /дикчу аг1ор/ харжаш йойла /Делан новкъахь/ шена чохь йохка-эцар а‚ доттагIалла а доцу /къемат/де дале хьалха.,
1576,Дела ву Ша кхоьллина стигланаш а‚ латта а. Цо даийтина стиглара хи‚ цуьнца кхиира Цо цхьадолу стоьмаш шуна рицкъ хилийта. Шуна муьтIахь дина<sup>1</sup>Цо кеманаш лелийта хIорда чохь Шен омраца‚ шуна муьтIахь дина Цо хиш.,<p>Муьт1ахь дина – шуна г1уллакх дойту Дала цаьрга.</p>
1577,"Цо муьтIахь бина шуна малх а‚ бутт а‚ и ший а, хаддаза (шайн некъашкахула лелаш) болуш. Цо муьтIахь дина шуна буьйса а‚ де а.",
1578,"Аш Шега дехначух дерриге а делла Цо шуна. Делан ниIматаш аш дагардахь – дагардалур дац уьш шуна. Баккъалла а, адам т1ех зуламе а‚ баркалла ца олуш а ма ду.",
1579,"Хьахаде: ИбрахIима ма аьллера: ""Со Кхиош-Кхобург‚ Ахь хилийталахь хIара мохк маьрша‚ Ахь генаваккхалахь со а, сан к1ентий а оха жа1аршна<sup>1</sup> 1ибадат дарх.",<p>Жа1ар - ц1у. Дела цхьаъ ца веш болчара шена 1ибадат деш йолу х1ума (оьрсашха: идол ).</p>
1580,"Со Кхиош-Кхобург‚ баккъалла а, цара тила ма бина нахах дукхаберш. Суна тIаьхьахIоьттинарг – сох ву‚ суна Iеса хилларг, – баккъалла а, Хьо гечдеш верг а‚ къинхетаме верг а ву-кх.",
1581,"Тхан Кхиош-Кхобург! Ас дāха хаий сан зуьриетах<sup>1</sup>цхьаберш ялта доцчу аренгахь Хьан сийлахь долчу цIийна уллохь цара цигахь, тхан Кхиош-Кхобург, ламаз хIотторхьама. Цхьаболчу нехан дегнаш царна т1етевжаш хилийталахь‚ стоьмех рицкъ лолахь царна – цара баркалла āла тарлора.","<p>И до1а дина Ибрах1има ша, шен зуда Х1ажар а, к1ант Исма1ил а, х1инца Ка1ба долчу меттигехь баха а буьтуш,  д1авоьдуш.</p>"
1582,Тхан Кхиош-Кхобург! Хьо хууш ву-кх оха къайладоккхург а‚ оха гучудоккхург а. Делах къайлаер яц хIумма лаьттахь а‚ стиглахь а.,
1583,"Далла бу хастам‚ суна воккхаллехь ИсмаIил а‚ Исхьакъ а веллачу<sup>1</sup>! Баккъалла а, сан Кхиош-Кхобург доIа хезаш верг ву-кх.","<p>Дуьнен чу валийтинчу. ИсмаIил дуьнен чу ваьлла ИбрахIиман 86 шо долуш, Исхьакъ – 100 шо долуш.</p>"
1584,Сан Кхиош-Кхобург‚ сох хилийталахь ламаз хIоттош верг‚ сан зуьриетах а /хилийталахь дика Iамалш еш берш/. Тхан Кхиош-Кхобург‚ сан доIа къобалделахь.,
1585,"Тхан Кхиош-Кхобург‚ гечделахь суна а‚ сан дена-нанна<sup>1</sup>а‚ муъмин нахана а хьесап хIуттур долчу /къемат/ дийнахь"".","<p>Шен дена-нанна Деле гечдар дийхира Ибрах1има, шен да Делан мостаг1 вуйла шена билгалдалале. Ибрах1иман нана муъмин хилла хилар генахь дац. Дала Ибрах1име, хьан дена гечдар ма деха Шега,аьлла,ткъа нана ца хьахийна (Тафсир ас- Сабуни,2-г1а жилд,100-101 аг1о.)</p>"
1586,Хьуна ма мотталахь Дела гIопал ву зуламхоша дечух. Цо тIаьхьатоттуш бу уьш /1азап ца деш/ шена чохь бIаьргаш къаьрзарболчу /къемат/ дийне.,
1587,Сиха гIур бу уьш<sup>1</sup>шайн кортош айбина‚ шайн бIаьрахьажар юхадоьрзур дац цаьрга‚ церан дегнаш дассаделла хир ду<sup>2</sup>/Делан 1азапах ч1ог1а кхерабелла/.,<p>Махьшаре.</p> | <p>Деса хир ду.</p>
1588,"Ахь кхерам таса нахана шайга Iазап догIур долчу дийнаца‚ шаьш зулам диначара эриг хилар: ""Тхан Кхиош-Кхобург‚ тIаьхьататтахь тхо йоццачу ханна – Хьан кхайкхамна жоп лур дара оха‚ элчанашна а тIаьхьахIуьттур дара тхо"". Ткъа шу дацара хьалха дуйнаш бууш шайна дайна дIадовлар дац, бохуш<sup>1</sup>?",<p>ХIаллакхир дац‚ бекхам хир бац‚ бохуш.</p>
1589,Шу охьахевшира шаьш шайна зуламаш диначеран гIишлошкахь‚ шуна гучуделира‚ хIун дина Оха царна‚ шуна масалш далийра Оха.,
1590,Шайн мекарло йира цара. Далла гергахь ю церан /мекарло йохо/ мекарло‚ и церан мекарло хиллехь а шеца лаьмнаш дохош<sup>1</sup>. ВАХИТА,<p>Пайхамар вен гIоьртира керстанаш. И йоккха мекарло хилла церан агIорхьара. Дала йохийра и церан‚ Цо ларвира Шен пайхамар.</p>
1591,"Хьуна цкъа а ма мотталахь‚ Дела Шен элчанашца йолу ваIда йохор йолуш ву, алий. Баккъалла а, Дела веза верг а ву‚ бекхам Шегахь берг а ву.",
1592,Оцу дийнахь латта хийцор ду кхечу лаьттаца‚ стигланаш а /хийцор ю кхечаьрца/ – уьш цхьаъ волчу‚ т1ех нуьцкъала волчу Далла хьалха дIахIуттур бу.,
1593,Хьуна гур бу оцу дийнахь къинош динарш зIенашца (з1айнашца) д1абихкина.,
1594,Церан бедарш силамах /хир ю/‚ церан яххьаш цIеро дIахьулйийр ю.,
1595,"Дала бекхам бархьама хIор синна ша карадийначуьнца. Баккъалла а, Дела хьесап дарехь сиха верг ма ву.",
1596,ХIара хаам бу нахана‚ цуьнца царна кхерам тасархьама а‚ царна хаархьама а Иза хилар цхьа Дела‚ хьекъалдолчаьрга ойлаяйтархьама а.,
1597,"Алиф-лам-ра<sup>1</sup>. Уьш /Делан/ жайнин<sup>2</sup> а, къегинчу Къуръанан а аяташ ду.","<p>Далла Шена дика хаьа цунах Шена луург.</p> | <p>Жайна – Джалалайн тафсир чохь иза Къуръан ду, аьлла ду, т1ахьа дог1у ""Къуръан"" аьлла дош цунна т1е 1аткъам дина ду. Т1абаречунна а, цхьа кхечарна а хетарехь, кхузахь луург Къуръанал хьалха доссийна жайнаш – Таврат а, Инжил а – ду.</p>"
1598,Ма луур ду цатешначарна шаьш бусалбанаш хилла белхьара аьлла<sup>1</sup>.,"<p>Къематдийнахь шайна хир долу 1азап гича, къинош дина хилла болу бусалбанаш, шайн хан текхна, ара а баьхча, ч1ог1а луур ду керстанашна шаьш дуьненахь болуш бусалбанаш хилла белхьара аьлла.</p>"
1599,"Бита уьш /хIума/ яа а‚ зовкх хьега а, /дахаре/ догдахаро ийманах юкъахбаха а. ТIаьхьа хуур ду царна.",
1600,Цхьа а юрт хIаллак йина ма яц Оха цунна /хIаллакъян/ хьалххе тоьхна билгала хан йолуш бен.,
1601,Цхьа а уммат<sup>1</sup>шена /тоьхначу/ хенал хьалхадер ма дац‚ тIаьхьадуьсур а ма дац.,"<p>Цхьа а уммат – цхьа а халкъ, цхьа а адам.</p>"
1602,"Цара элира: ""ХIай хьайга дагадаийтар доссош хилларг<sup>1</sup>! Хьо жинех<sup>2</sup>ма ву!","<p>Делан элча Мухьаммад.</p> | <p>Жинех ма ву – хьо жинаша талхина ву, хьо хьераваьлла ву. Иштта къуьйсуш хилла Маккан керстанаша Мухьаммад пайхамарца (Д.с.х.ц. )</p>"
1603,"Маликаш хIунда ца даладо ахь тхуна‚ хьуо бакълуьйчарах хиллехь?""",
1604,Маликаш ца диссадо Оха бакъдолчуьнца бен‚ тIаккха уьш /цатешаш берш Iазапах/ тIаьахьатеттинарш хир бац.,
1605,Оха боссийна и хьехам (Къуръан). Оха и Iалашбийр а бу<sup>1</sup>.,"<p>Оцу аято гойту доцург т1етохарх а, т1ера х1ума д1адаккхарх а, массо а х1уманах Дала Шен жайна Къуръан гуттаренна а 1алашдина хилар.</p>"
1606,Хьол хьалха а бахийтина Оха хьалхалерачийн тобанашкахь /элчанаш/.,
1607,"Цхьа а элча ца веана цаьрга, цара иза сийсазвеш бен.",
1608,Иштта дуьллу Оха иза<sup>1</sup>къинош деш болчеран дегнашка.,"<p>Дин харцдар, тилар, пайхамарех цабашар.</p>"
1609,Цунах ца теша уьш. Иштта дIадахна хьалхалерачийн Iадат а.,
1610,"Оха царна стиглара неI еллехьара‚ уьш буьсуш цу чухула хьалабовлуш,",
1611,"Цара эр ма дара: ""Тхан бIаьрса дахийна‚ тхо шайна бозбуунчалла дина нах ду"".",
1612,"Стиглахь гIаланаш<sup>1</sup>йина Оха, уьш хазйина Оха хьоьжучарна.",<p>Г1аланаш (цхьаъ-г1ала) : кхузахь иштта гочдина 1аьрбийн дош بروج «Бурудж». Уьш ю седарчий лела меттигаш – зодиакан билгалонаш.</p>
1613,Массо а тIулгашца эккхош<sup>1</sup>долчу шайтIанах и<sup>2</sup>1алаш а йина Оха.,"<p>Т1улгашца эккхош долу шайт1а – 1аьрбашха: شيطان رجيم шайт1анур раджим. Шена не1алт аьлла долу, Делан къинхетамах генадаьккхина долу шайт1а.</p> | <p>Лаьттана гергахь йолу стигал.</p>"
1614,Ша къайлах ладугIуш доцучух – цунна а тIаьхьаболу билгал болу седа<sup>1</sup>.,"<p>Бужуш болу седа – шейир, метеорит.</p>"
1615,"Латта а даржийна Оха‚ цунна т1ехь чIогIа лаьмнаш а доьг1на, цунна т1ехь далийтина Оха хIор барам бинчу хIуманах<sup>1</sup>.","<p>Лаьтта т1ехь схьайолу х1уманаш: ялта‚ буц‚ дитт, и. дI. кх.</p>"
1616,"Оха цунна т1ехь<sup>1</sup>бахам хилийтина шуна а‚ аш шайна рицкъ ца луш хиллачарна а /аккхарой, олхазарш.../",<p>Лаьттахь.</p>
1617,Цхьа а хIума яц Тхоьгахь шен хазна йолуш бен‚ Оха и охьа ца йоссайо хууш болчу барамца а бен<sup>1</sup>.,"<p>Дала боху Шегахь ду шортта ни1маташ, Ша уьш Шен халкъана диссадо барамехь, Шена луучу кепара.</p>"
1618,Оха дахийтина ялта хьоькъуьйту мехаш‚ стиглара хи доссийна Оха – и малийна Оха шуна – шу дац и /дIадиллина/ латтош.,
1619,"Баккъалла а, Оха ден а до‚ Оха дала а долуьйту‚ Тхо ду верасаш<sup>1</sup>.","<p>Верасаш – кхузахь: ирс оьцурш, массо а хIума хIаллакхилла, бухабуьсу берш </p>"
1620,"Шух хьалха д1абевлларш<sup>1</sup>а бевзина Тхуна, тIаьхьабуьсуберш а бевзина.",<p>Шух хьалха д1абевлларш – шул хьалха д1акхелхинарш.</p>
1621,"Баккъалла а, хьан Кхиош-Кхобург – И ву-кх уьш гулбийр болуш. Баккъалла а, Иза хьукаме<sup>1</sup>верг а /Шен гIуллакх дарехь/‚ хууш верг а ву /Шен халкъехь дерг/.",<p>Хьукаме верг – иштта гочдина дитина Делан сибат حكيم хьаким. Цуьнан маь1на вуно а чулацаме ду. Оцу орамах ду хьикмат– хьекъалалла.</p>
1622,"Оха адам кхоьллира бекъачу (зевнечу), т1едачу поппарх, (басца а, хьожанца а) хийцалучу.",
1623,Жинаш<sup>1</sup>кхоьллира Оха кхин а /Āдамал/ хьалха т1ех йовхачу цIарах.,"<p>Жинаш – кхузахь Далла луург шен коьртехь иблис хилла долу шайт1анаш ду. Иблисах доладелла жинаш – и церан да ларалуш ву, адамийн да Адам хиларе терра (Тафсир ас- Сабуни, 2-г1а жилд.108-г1а аг1о).</p>"
1624,"Хаийта: хьан Кхиош-Кхобучо маликашка аьллера: ""Со воллу адам кхолла бекъачу (зевнечу), т1едачу поппарх, (басца а, хьожанца а) хийцалучу.",
1625,"Ас и нисдича‚ Сайн сих цунна чу  са а диллича, шу иэгалаш цунна сужуде"".",
1626,Маликаша массара а сужуд дира.,
1627,Иблис доцчо – и дуьхьалделира сужуд дечаьрца хила.,
1628,"Цо (Дала) элира: ""Х1ай Иблис, хьуна хIун ду сужуд дечаьрца ца хила?""",
1629,"Цо (Иблисо) элира: ""Со хила ца дог1у адамна сужуд деш‚ Ахь ша кхоьллина долчу бекъачу (зевнечу), т1едачу поппарх, (басца а, хьожанца а) хийцалучу».",
1630,"Цо (Дала) элира: ""Арадала цу /ялсаманин/ чуьра! Хьо тIулгаш детташ эккхо дезарг<sup>1</sup>ду.",<p>Т1улгаш детташ эккхо дезарг – лакхахь кхечу суратехь далийна цуьнан маь1на: Делан къинхетамах генадаьккхинарг.</p>
1631,"Хьуна тIехь неIалт ду бекхаман де<sup>1</sup>кхаччалц"".","<p>Бекхаман де – къематде, Дала Шен дерриге  халкъера бекхам оьцур болу.</p>"
1632,"Цо (Иблисо) элира: ""Сан Кхиош-Кхобург‚ тIаьхьататта<sup>1</sup>со уьш денбийр болчу дийне кхаччалц"".","<p>Даларх. «Дала ма далийта со къематде кхаччалц», - дийхира иблисо Деле.</p>"
1633,"Цо (Дала) элира: ""Баккъалла а, хьо (даларх) тIаьхьатеттинчарах ду.",
1634,"Хууш йолчу хенан де<sup>1</sup>тIекхаччалц"".",<p>Къематде.</p>
1635,"Цо элира: ""Сан Кхиош-Кхобург‚ Ахь со тилорна‚ ас хаздийр ма ду царна (Адаман т1аьхьенна) лаьттахь дерг /къинош дар/‚ ас тилор ма бу уьш берриге а",
1636,"Царах Хьан къастийна леш боцурш"".",
1637,"Цо (Дала) элира: ""ХIара бу Суна тIебог1у нийса некъ<sup>1</sup>.","<p>И аят достуш, Аль-Ахфаша аьлла: Дала боху, Шена т1ехь ду и Шен ц1ена леш нийсачу новкъа бахар. Кхечу 1еламнаха и аят иштта даьстина: ""Дала элира: Суна т1е доьрзур ду ш у дерриге, т1аккха ас бекхам бийр бу шуна нийсса - диканиг динчунна дикачуьнца, вониг динчунна – вочуьнца"".</p>"
1638,"Баккъалла а, Сан леш – царна тIехь бакъо яц хьан! Тилабеллачарах хьайна тIаьхьахIиттинчарна тIехь бен.",
1639,"Баккъалла а, жоьжахати ю-кх царна массарна хин йолу (къастийна) меттиг.",
1640,Цуьнан ворхI неI ю‚ хIор неIарна царах<sup>1</sup>къастийна дāкъа ду / чу баха/.,<p>Царах – Иблисна т1аьхьах1оьттинчарах. Уьш дукхахиларна тобанашца шайн-шайн не1арехула жоьжахати чу г1ур бу.</p>
1641,"Баккъалла а, /Делах/ кхоьруш берш – бошмашкахь а‚ шовданашкахь а хир бу"".",
1642,"""ЧугIо цу (ялсамане) чу  саламца<sup>1</sup>‚ кхерам боцуш!""","<p>Маьрша. Цаьрга эр ду маликаша: « Ялсамани чу г1о цхьа а бохам боцуш, даларх а, ни1мат д1атиларх а ца кхоьруш».</p>"
1643,Церан дегнашкахь йолу къизалла дIаяьккхира Оха‚ вежарий хилла‚ меттанашна тIехь вовшашна дуьхь-дуьхьал бирзина /хир бу уьш/.,
1644,Царах хьакхалур яц  цу чохь хало‚ уьш цу чуьра ара а бохур бац.,
1645,"Д1ахаийта Сан лешка: ""Баккъалла а, Со т1ех гечдийриг а ву‚ къинхетам бийриг а ву.",
1646,"Сан Iазап – иза лазош долу Iазап ду"".",
1647,Дийца царна ИбрахIиман хьешах /лаьцна/:,
1648,"И волчу баьхкира уьш<sup>1</sup>‚ элира: ""Маршалла""<sup>2</sup>. Цо (ИбрахIима) элира: ""Баккъалла а, тхо шух кхоьруш ду"".",<p>Хьеший – маликаш.</p> | <p>Салам делира.</p>
1649,"Цара элира: ""Ма кхера. Оха хьуна кхаъ боккху кхетаме хир волчу кIантаца<sup>1</sup>"".","<p>Маликаша кхаъ баьккхира Ибрах1име, цунна к1ант ( Исхьакъ) вийриг хиларца.</p>"
1650,"Цо элира: ""Аш суна кхаъ баьккхина, со къаналло схьалаьцча? Стенца кхаъ боккху аш?""",
1651,"Цара элира: ""Бакъдолчуьнца кхаъ баьккхина Оха хьоьга‚ догдиллинчарах ма хилалахь"".",
1652,"Цо элира: ""Муьлш бу ткъа шайн Кхиош-Кхобучун къинхетамах дог дуьллу берш, шаьш тилабелларшбен? """,
1653,"Элира /ИбрахIима маликашка/: ""ХIун ду шун гIуллакх‚ хIай дахкийтинарш<sup>1</sup>? (Х1ун г1уллакх дахьаш дахкийтина шу Дала?""",<p>Элчанаш.</p>
1654,"Цара элира: ""Тхо дахкийтина къинош дечу нахана тIе /царна 1азап дан/,",
1655,"ЛутIан доьзал боцург – уьш берриге а Оха к1елхьарбохур болуш бу,",
1656,"Цуьнан цхьа зуда йоцург. Оха кхиэл йина: и бухабуьсучарах<sup>1</sup>(х1аллакбен болчарах хир) ю"".",<p>И Делах цатешар бахьанехь х1аллакхир йолуш ю.</p>
1657,"И бахкийтинарш ЛутIан нахана (Лут1 пайхамарна) тIе баьхкича,",
1658,"Цо (ЛутIас) элира: ""Баккъалла а, шу (суна) ца девза нах ду-кх"".",
1659,"Цара элира: ""Амма, тхо хьо волчу даьхкина уьш<sup>1</sup>шайн шеко хиллачуьнца.","<p>Хьан нах. Цара шеко еш хилла долу 1азап дахьаш деана тхо, аьлла маликаша.</p>"
1660,"Тхо даьхкина хьо волчу бакъдолчуьнца – баккъалла а, тхо бакълуьйш дерш ма ду.",
1661,"ДIагIуо хьайн доьзалца буьйсанах цхьа дакъа даьлча‚ хьо а гIуо царна тIаьххье. Цхьа а юха ма хьожийла шух /зуламхошна ден долу 1азап шайна ца гархьама и гинчунна а шена и ца хилийтархьама/‚ шайга омра динчу<sup>1</sup>дIагIуо"".",<p>Ибн - 1аббаса аьлла: « Шама г1о аьлла омра динера цаьрга ».</p>
1662,И гIуллакх (Тхешан кхиэл) цунна (Лут1ина) д1ахаийтира Оха: хIокхеран тIаьхье хадор йолуш ю Iуьйренга бовларца (уьш берриге а х1аллакбийр болуш бу 1уьйранна).,
1663,ГIалара нах баьхкира баккхийбеш.,
1664,"Цо (ЛутIас) элира: ""ХIорш сан хьеший бу‚ со сийсаза ма велаш.",
1665,"Делах кхералаш‚ со юьхьIаьржа ма хIоттавелаш"".",
1666,"Цара элира:""Оха бехкам бина бацара хьуна массо а нахах /хийра нах т1е ма лаца, аьлла ?""<sup>1</sup>.","<p>Оха ма аьллера хьоьга хьеший тIе ма лаца, цхьаьнга а вист ма хила.</p>"
1667,"Цо элира: ""Х1орш сан йо1арий бу шуна‚ шу /боьханиг/ ца деш ца Iахь /уьш балабейш шайна, сан хьеший а битий"".",
1668,"Хьан дахарора /хIай пайхамар/‚ баккъалла а, уьш шайн бехна хиларехь дIай-схьай уьйдуш ма бу<sup>1</sup>.","<p>Ч1огIа тилабаларца бехна бу уьш – Лут1ан нах. Кхузахь Дала Мухьаммад пайхамаран дахарх дуй боу – иза Цо Шен массо а халкъал вазвар а, лерар а ду иза.</p>"
1669,"Малх кхеташ, цIогIано схьалецира уьш (ч1ог1ачу г1овг1ано х1аллакбира уьш).",
1670,Цуьнан лакхенах лахе йира<sup>1</sup>Оха‚ царна тIе дагийначу лаьттан тIулгаш /дог1а санна/ делхийтира Оха.,<p>И юрт т1ек1ел яьккхира Оха.</p>
1671,"Баккъалла а, цу чохь делилаш ма ду, ойла еш, хьоьжучарна.",
1672,"Баккъалла а, и<sup>1</sup>ма ю /нийсса Маккара Шама боьдучу/ новкъахь.",<p> Дала х1аллакйина ярташ. Лут1 къоман хIаллакйина ярташ хаалуш ю билгалчу меттигехь – къурайший Шама оьхучу новкъахь.</p>
1673,"Баккъалла а, цу чохь (Лут1ин къам х1аллакдарехь) делил ма ду муъмин нахана.",
1674,Айкатан<sup>1</sup>бахархой ма хилира зуламхой.,<p>ШуIайб пайхамаран къоман меттигаш‚ дуккха дитташ долуш‚ Мадинатан гергахь.</p>
1675,"Царна бекхам бира Оха‚ баккъалла а, и шиъ<sup>1</sup>билгалчу меттигехь ма ю.",<p>ЛутIан хилла йолу ярташ а‚ ШуIайбан хилларш а билггалчу новкъахь ю‚ нахана ган а гуш. Цара ойла еш яцара Дала шайна динчух.</p>
1676,Хьижран<sup>1</sup>бахархоша а харц ма бира элчанаш.,<p>Хьижр – ألحجر Салихь пайхамаран къам (самудаш) дехаш хилла болу Мадинатна а‚ Шамина а юккъера боьра. Цуьнан ц1арах ду сурат а.</p>
1677,Оха Тхешан аяташ далийра царна‚ ткъа уьш царах дIабоьрзуш хуьлура.,
1678,"Уьш хилла, лаьмнащ огуш, цIенош деш, шаьш кхерамазаллехь а болуш /царна чохь баха/.",
1679,"Ц1ог1ано схьалецира уьш, Iуьйренга бовлуш.",
1680,Шайна карадеш хиллачо уьш к1елхьара ца бехира /Делан 1азапах/.,
1681,Оха ца кхоьллина стигланаш а‚ латта а‚ царна юккъехь мел дерг а бакъдолчуьнца бен. Сахьт<sup>1</sup>/шеко йоццуш/ догIур долуш ду. Хьо хазачу кепара къинт1еравалалахь /царна/<sup>2</sup>.,"<p>Къематде.</p> | <p>Дала боху Мухьаммад пайхамаре: Къематде, шеко йоццуш, дог1ур долуш ду, т1аккха бекхам бийр бу массарна: диканиг диначарна - дикачуьнца, вониг диначарна - вочуьнца. Дукха тергал ма де 1овдал наха лелориг, собаре хила цаьрца.</p>"
1682,"Баккъалла а, хьан Кхиош-Кхобург ву<sup>1</sup>хууш волу /дерриге а/ кхоллархо.",<p> ТIех сов.</p>
1683,Оха делира хьоьга кест-кеста далочарах ворхI<sup>1</sup>/аят/ а‚ сийлахь-деза долу Къуръан а.,<p>ХIор ламазна тIехь доьшуш долчу ворхI аятех лаьтташ долу ألفاتحة ( Ал-фатихьа) сурат (алхьам).</p>
1684,Хьайн бIаьргаш ма хьежабе Оха царах (кериста нахах)  тайп-тайпана болчарна деллачу ни1маташка‚ царна тIехь са а ма гатта де‚ хьайн /къинхетаман/ тIам т1етовжабе муъмин нахана<sup>1</sup>.,<p>КIеда-мерза хила цаьрца.</p>
1685,"Ахь āла: ""Баккъалла а, со билггал волу кхерамча<sup>1</sup>ву"".",<p>Аш Дала бохург ца дахь‚ шуна Iазап хир дуйла хоуьйтург.</p>
1686,"Оха /хоьга/ доссийна /Къуръан, хIай Мухьаммад, жайнаш диссорах/ терра /дин/ доькъучаьрга<sup>1</sup>.","<p>Шайн дин декъначаьрга – насараш а‚ жуьгтий а‚ кхиберш а, шайн динах тобанаш йина болу.</p>"
1687,Ишттанаш бу уьш шаьш Дешарх (Къуръанах) дāкъош дина болу<sup>1</sup>.,"<p>Цхьадолчех тешаш‚ вукхарах ца тешаш, и харцдеш хилла болу Маккин керстанаш. Цхьаболчу керстанаша Къуръан (сихьр) бозбуанчалла ду, олуш хилла, цхьа кхечара – ши1р (назманаш) ю, олуш хилла. Иштта бекъалуш хилла уьш Къуръан Делан жайна хилар бакъ ца деш.</p>"
1688,"Хьан Кхиош-кхобучу Делора, Оха хаттаза дуьтур ма дац цаьрга массаьрга а",
1689,Цара шаьш деш хиллачух.,
1690,ДIакхайкхаде /хозуьйтуш/ хьайга омра динарг‚ /Делаца/ накъост лоцучарах дIаверза.<sup>1</sup>,"<p>Оцу аятехь Дала боху пайхамаре (Д.с.х.ц.), мушрикунех ца кхоьруш, гучудоккхуш, д1акхайкхаде дин. Оцул хьалха кхаа шарахь къайлаха даржош дара дин.</p>"
1691,"Баккъалла а, Оха к1елхьарваьккхира хьо /хьох/ кхаьрдачарах<sup>1</sup>‚",<p>Хьуна бохам ца байтира Оха керстанашка.</p>
1692,Шаьш Делаца кхин дела а хуьлуьйтуш болчу. Кеста хуур ду царна /шаьш деш хиллачун жам1/.,
1693,Тхо хууш ду хьан дог 1аьвдаш хилар цара /мушрикунаша хьан динах лаьцна/ дуьйцучух.,
1694,Тасбихь де хьайн Кхиош-Кхобучунна хастамбарца‚ сужуд дечарах хила.,
1695,Хьайн Кхиош-Кхобучунна Iибадат де хьайга бакъдерг кхаччалц<sup>1</sup>.,"<p>Бакъдерг кхаччалц – хьо валлалц. Кхузахь Дала валарх бакъдерг аьлла, и дог1ург хилар, бакъ хилла, сацаделла долу дела. </p>"
1696,Делан омра кхаьчна (гергадеана къематде хIоттар)‚ и сихдар ма лехалаш. Вонах цIена ву Иза‚ лакхавели Иза цара /Шеца/ накъост лацарх.,
1697,"Маликаш диссадо Цо сица<sup>1</sup>Шегара омраца Шен лех Шена луучуьнга ""Аш дIахьеде: Со воцург кхин дела цахилар‚ Сох кхералаш""‚−олий.","<p>Делера ваьхьаш. Кхузахь ""са"" аьлла цуьнца нехан дегнаш дендо дела (Iаьрбашха: روح ""Рухь"").</p>"
1698,Цо кхоьллина стигланаш а‚ латта а бакъдолчуьнца. Лакхавели И цара /Шеца/ накъост лацарх.,
1699,"Адам кхоьллина Цо тIадамах‚ ткъа иза билггал мостагI ву-кх (керста, Далла инкарло еш волу).",
1700,Даьхни а – Цо кхоьллина иза. Цуьнца шуна йовхо а ю (‚ пайданаш а бу‚ царах аш доу.?,
1701,"Шуна цаьргахь хазалла ю, аш<sup>1</sup>/уьш/ чулохкучу хенахь а‚ аш<sup>2</sup>дажа арадохуш а.",<p>Уьш суьйранна.</p> | <p>Уьш Iуьйранна.</p>
1702,"Шун маххьаш дIакхоьхьу цара (даьхнино) шу чIогIа хала а бен д1акхочур доцчу махка (меттигашка). Баккъалла а, шун Кхиош-кхобург /шух/ дог лозуш а ву‚ къинхетаме а ву.",
1703,Говраш а‚ бIаьрзанаш а‚ варраш а шу шайна тIехь лелийта а‚ хазаллина а ю. Цо кхуллу шуна ца хуург а.,
1704,"Далла тIехь ду /адам / нийсачу новкъа хьажор‚ цунах (некъах) бу /бакъдолчух/ дIаверзош берг а. Шена лиънехьара, шу дерриге а нийсачу новкъа нисдина хир дара Цо.",
1705,И ву Ша стиглара хи (дог1а) даийтинарг‚ шуна цунах (хих) малар а ду (аш молуш долу хи)‚ цунах аш шен чохь бежнаш дажош долу буц<sup>1</sup>а ю (дог1анца Дала йолуьйту буц шун бежнаш дажийта).,<p>Буц – иштта гочдина кхузахь 1аьрбийн дош شجر «шаджар». Цуьнан коьрта маь1на «дитт» ду. Цуьнан кхин маь1на ду – массо а лаьттах схьайолу баьццара х1ума – орамат.</p>
1706,"Цуьнца Цо шуна схьадолуьйту ялта а‚ зайт-дитташ а‚ хурманаш а‚ кемсаш а‚ массо а тайпа стоьмаш а. Баккъалла а, цу чохь Дела /цхьаъ хиларан а, ницкъ болуш хиларан а / делил ма ду ойла ечу нахана.",
1707,"Шуна муьтIахь дина Цо буьйса а‚ де а‚ малх а‚ бутт а. Седарчий а /шуна буса некъ гойтуш/ муьтIахь дина Цуьнан омраца. Баккъалла а, цу чохь делилаш ма ду хьекъале болчу нахана<sup>1</sup>.","<p>Де-буьйса, малх, бутт, седарчий – и массо а х1ума адаман г1уллакхна, цунна пайденна кхоьллина Дала.</p>"
1708,"Цо шуна лаьттахь тайп-тайпанан бесашкахь кхиийна хIуманаш (дийнаташ, ораматаш…) /муьтIахь йина шуна/. Баккъалла а, цу чохь делил ду-кх дагадойтуш болчу нахана.",
1709,"И ву /шуна/ муьтIахь бинарг хIорд шуьга цу чуьра керла жижиг (ч1ерий…) даийта‚ шуьга цу чуьра аш шаьш тIеухкуш долу жовхIарш дахийта. Хьуна го кеманаш д1асалелаш цу чухула, Цуьнан комаьршаллих /хIуманаш/ шуьга лахийта (х1ордан ни1маташ а, йохка-эцар лелорна а)‚ шу баркалла олуш хилийта а.",
1710,"Лаьтта т1ехь лаьмнаш доьг1на Цо, иза шуьца цхьаьна ца лестийтархьама<sup>1</sup>‚ хиш а‚ некъаш а /хилийтира/, – шу нислур дацара-те нийсачу новкъа (шайна Iалашонашна тIе).","<p>Дала лаьмнаш кхоллале латта хилла дайн, горгали санна, к1еззиг бахьана даьлча а, меттахъхьеш. Т1аккха Дала лаьмнаш кхоьллира. Церан йозалла лаьттан юккъе нисъелира – оцу йозалло и ч1аг1дира, хьостамаша санна.</p>"
1711,(Кхидолу) Iаламаташ а /кхоьллина Цо шуна некъаш билгалдаха/‚ ткъа седанца (седарчашца) царна карабо нийса некъ /буса шаьш д1абаха безачу меттиге/.,
1712,Ша кхуллург цакхуллучух тера ву-те? Аш ойла ца йо-те?<sup>1</sup>,<p>ТIаккха ийман дуьллур дара аш.</p>
1713,"Аш Делан ниIмат дагардахь – хьесап далур дац шуьга цуьнан. Баккъалла а, Дела т1ех гечдеш верг а ву‚ къинхетаме верг а ву.",
1714,Далла хаьа аш къайладоккхург а‚ аш дIахьедийриг а.,
1715,"Дела а витина, цара шайга кхойкхуш берш – цара хIумма а ца кхуллу‚ уьш шаьш а кхуллуш бу<sup>1</sup>.","<p>Мушрикаша шайна 1ибадат деш йолчу ц1уша х1умма ца кхуллу, уьш шаьш а наха шайн куьйгашца кхуллуш ю. Муха нисъян тарло и х1уманаш Делаца?</p>"
1716,Белла бу уьш‚ дийна боцуш. Царна ца хаьа‚ маца денбийр бу уьш (шайна 1ибадат деш хилларш).,
1717,Шун дела Ша цхьаъ волу Дела ву (Шена 1ибадат дан массо а хьакъ волу). Шаьш эхартах ца тешаш берш – церан дегнаш инкарло еш ду‚ шаьш курабевлла а бу уьш (бакъдерг т1е ца лоцуш).,
1718,"Шеко йоццуш, Далла ма хаьа аш къайладоккхург а‚ аш дIахьедийриг а. Баккъалла а, Цунна ца беза курабевларш.",
1719,"Цаьрга (мушрикашка) аьлча: ""ХIун доссийна шун Кхиош-Кхобучо?""‚ цара олу: ""Хьалхалерачийн (хьалха баьхначу нехан) туьйранаш "".",
1720,Цара дIахьойла шайн /къинойн/ мохь кхоччуш къематдийнахь‚ цхьа а хаар доцуш шаьш тилийначеран мохь а. Вон ца хили цара дIахьош ерг!? /Хили!/,
1721,Царал хьалха хиллачара а мекарло йира – дIаяьккхира Дала церан гIишло (церан мекарло) баххашкара дуьйна‚ тхов тIебуьйжира царна тIехула. Цо Iазап даийтира царна шайна ца хаалучухула.,
1722,"ТIаккха къематдийнахь Цо сийсазбийр бу уьш‚ эр а ду (цаьрга): ""Мичахь бу Сан ""накъостий"" (аш Соьца нисбеш хилла болу харц деланаш)‚ шаьш бахьанехь аш /бакъдолчуьнца/ къуьйсуш хилла болу?"" Шайна Iилма деллачара эр: ""Баккъалла а, тахана сийсазалла а‚ вон а ду-кх керстанашна‚",
1723,"Маликаша болуьйтуш (шайн синош схьаоьцуш) болу шаьш шайна зулам дечу хьолехь"". ТIаккха /шайн синош схьаоьцучу хенахь/ муьтIахь хилира уьш: ""Тхо дацара вониг деш"". ХIаъ! Баккъалла а, Дела хууш верг ву аш деш хилларг.",
1724,"""Жоьжахати чу гIуо неIаршкахула‚ даима а цу чохь дуьсуш. Ма вон ю-кх курабевллачеран чугIойла"".",
1725,"/Делах/ кхийринчаьрга элира: ""ХIун доссийна шун Кхиош-Кхобучо?""‚ цара элира: ""Диканиг"". Диканиг диначарна хIокху дуьненахь а диканиг ду‚ эхартан х1усам тоьлуш ю. Ма дика ю-кх /Делах/ кхоьручеран х1усам<sup>1</sup>!","<p>Делах кхоьруьчеран ц1а – Къуръана чохь яздина: Т1аьххьара ц1аدارالآخرة (Дар аль-ахира) – эхарт. Цунна б1остнехьа дерг Гергара ц1аدارالدنيا (Дар ад-дунья), Царах схьадевла нохчийн дешнаш: дуьне, эхарт.</p>"
1726,Шайна<sup>1</sup>бухахула хиш оьхуш йолу Iаднан<sup>2</sup>бошмаш – царна чу гIур бу уьш. Царна цу чохь шайна (мел) езнарг хир ю. Иштта ял ло Дала /Шех/ кхоьручарна.,<p>Бошмашний.</p> | <p>Ялсамани.</p>
1727,"Шаьш маликаша (синош оьцуш), (къинойх) цIена а болуш, болуьйтуш болчу (Делах кхоьруш хилачу муъмин нахе), олу: ""Маршалла ду шуьга! Чу гIуо ялсаманина шаьш /дика/ Iамал еш хиларна"".",
1728,"Уьш (керстанаш) хьовсуш бу-те шайга (синош иэца) маликаш дахкаре‚ я хьан Кхиош-Кхобучун (шайна 1азап дан) омра даре? Иштта дира хьуна царал хьалха хиллачара а. Дала зулам ца дира царна‚ делахь а, шаьш шайна зулам деш хилира уьш.",
1729,Шаьш дина вонаш (бекхам хилла) шайх дахара царах‚ шаьш ца дēшаш хилларг шайх дахара царах.,
1730,"/Делаца/ накъост лаьцначара элира: ""Далла лиънехьара, И воцчу цхьана а хIуманна Iибадат дина хир дацара оха – оха а‚ тхан дайша а‚ Цо ца йинарг, цхьа а хIума хьарам йина хир яцара оха"". Иштта /хьукма/ дора царал хьалха хиллачара а. Элчанашна тIехь дуй ткъа (Дала делларг нахе) къеггина дIакхачор бен?",
1731,ХIор уммате Оха ваийтира элча‚ Далла Iибадат де‚ тIагIутах<sup>1</sup>генадовла‚ аьлла. Царах (оцу умматех) Дала нисбинарш а бу‚ царах шайна тIехь (нийсачу некъах) д1атилар кхочушхилларш а бу. Лела шу лаьттахула‚ хьовса‚ муха хилла /Делан цIена дин / харцдиначеран чаккхе!,"<p>Т1аг1ут – 1аьрбашха: ألطاغوت Аллах1-Дела воцу керстанаша шена 1ибадат деш йолу муьлхха а х1ума: шайт1а делахь а, бозбуунча велахь а, ц1у (жа1ар) елахь а. Муьлхха а тилар чу кхойкхург.</p>"
1732,"Уьш нисбала хьуна мел ч1ог1а лиъчи а, Дала нис ма ца во Ша тилавала витинарг. Царна (Делан 1азапах к1елхьарабаха) гIоьнчий ма бац.",
1733,"Делах чIогIа дуйнаш ма биъна цара ""Денвийр вац Дала велларг""‚−бохуш. Мелхо а, иза бакъ хилла йолу ваIда ю-кх Цуьнгара! Делахь а, дукхахболчу нахана ца хаьа-кх;",
1734,Билгалдаккхархьама царна шена чохь церан хилпало ерг‚ керстанашка хаийтархьама шаьш харцлуьйш дерш дуйла<sup>1</sup>.,<p>Ду Делан хьукма.</p>
1735,"Баккъалла а, Тхан дош ду цхьана хIумане, Тхуна и /хила/ лиъча, цуьнга ""Хила!"" алар. Т1аккха и хуьлу.",
1736,Шайна зулам динчул тIаьхьа Делан дуьхьа (кхечу махкашка) дIакхелхинарш<sup>1</sup>– Оха уьш биссор ма бу дуьненахь а дикачунна тIе‚ эхартан ял-м мелхо а йоккха ю‚ царна (и) хууш хиллехь.,"<p>Делан дуьхьа хIижра динарш. Шайн махкахь дин бахьанехь шайна зуламаш дича, шайна дин лело маршо йолчу махка д1акхелхинарш. Къурт1убийс аьлла: «Уьш бу Сух1айб, Билал, Хаббаб, 1аммар. Маккин мушрикаша шайна дин бахьанехь 1азап дича, оцунах шаьш парг1ат ма бевллинехь, Мадинате д1акхелхира уьш». Аятан маь1на кхин а к1орга ду: цхьана махкахь Далла кхоччуш 1ибадат дан аьтто бацахь, я и 1ибадат хьарам меттехь деш делахь, Делан дуьхьа кхечу маьршачу махка д1акхелхича, Дала цунна цигахь яккхий таронаш хуьлуьйтур ю, ткъа эхартан ял мелхо а йоккха хир ю.</p>"
1737,Уьш бу шаьш собар динарш а‚ шайн Кхиош-Кхобучунна тIетевжинарш а.,
1738,"Хьол хьалха а ца бахийтина<sup>1</sup>Оха божарий бен, Оха шайга ваьхьий а луш. Аш хаттал хьехам (хаам) шегахь болчу охIлане<sup>2</sup>, шаьш хиллехь ца хууш.",<p>Элчанаш а бина.</p> | <p>Жайнан охIла – шайгахь Делан жайнаш дерш (жуьгтий а‚ насараш а). Аятан маь1на юкъара хила тарло – 1еламнахе хатта шайна цахуург.</p>
1739,"Билгалонашца а‚ жайнашца<sup>1</sup>а /бахкийтира Оха элчанаш/. Хьоьга боссийна Оха хьехам, хьоьга нахана билгалдаккхийта а цаьрга доссош хилларг (Делан хьукманаш)‚ уьш ойла еш хилийта а.",<p>Къуръана чохь ألزبر (Аз-зубур) аьлла деана: Дала стиглара доссийна жайнаш.</p>
1740,Вочуьнца мекарло йинарш тешна бу-те Дала шаьш лаьтте д1а ца худабайтарх‚ я шайга Iазап догIур цахилрх шайна хаа ца лучухула?,
1741,Я Цо шаьш схьацалацарх шайн дIай-схьай идаршкахь? Цара кIелдуьтур ма дац /Делан гIуллакх/.,
1742,"Я Цо шаьш схьалоцург хиларх,шаьш кхерамехь а болуш? Баккъалла а, шун Кхиош-Кхобург /шух/ дог лозуш а ву‚ къинхетаме а ву.",
1743,"Уьш ца хьовсу-те Дала кхоьлличу хIуманашка, шайн IиндагI Далла сужуд дарций аьтту агIорхьа а‚ аьрру агIорхьа а теIаш йолчу, шаьш /Делан ницкъана/ муьтIахь йолчу<sup>1</sup>?","<p>Керстанашна ца го лаьмнаш, дитташ, т1улгаш – массо а Дала кхоьллина яккхий а, кегий а х1уманаш Далла сужуд деш, Цунна муьт1ахь хилар? Уьш х1унда курабовлу?</p>"
1744,"Далла сужуд до стигланашкахь мел долчо а‚ лаьттахь мел долчо а‚ дийнатех /долчара а/‚ маликаша а, шаьш куралла а ца еш.",
1745,Уьш кхоьруш ду шайна тIехь волчу шайн Кхиош-Кхобучух‚ деш ду шайга де бохург.,
1746,"/Дийца цаьрга, х1ай Мухьаммад/ Дала элира: ""Аш ма леца ши дела. Иза цхьа Дела ву. Сох (цхьаннах) кхералаш!",
1747,Цуьнан ду стигланашкахь а‚ лаьттахь а мел дерг. Цуьнан ду даима долу дин‚ ткъа Дела воцчух кхоьру шу?,
1748,Шуьца мел долу ниIмат Делера ду-кх. ТIаккха шаьш цхьана бохамо схьалаьцча – Цуьнга доьху аш мохь бетташ.,
1749,"ТIаккха Цо и бала шух дIабаьккхича, шух /цхьана/ тобано шен Кхиош-Кхобучуьнца накъост лоцу",
1750,Оха шайна деллачу /ниIматна/ инкарло ярхьама. Зовкх хьега шайна! ТIаьхьа хуур ду шуна /шаьш динчух хиндерг/.,
1751,Оха шайна деллачу рицкъанах шайна /х1ун ю/ ца хуучарна<sup>1</sup>дāкъа до цара. ТаллахIи‚ шуьга хаттаза дуьтур ма дац аш /Далла дуьхьал/ харц кхуллуш хиллачух.,"<p>Къеггина билгалонашца я делилашца Делан сибаташ шайн дуй ца хуучу жа1аршна (ц1ушна) я кхечу х1уманашна ялтин а, бежнийн а (г1урбанан) дāкъош деш хилла керстанаша.</p>"
1752,Далла мехкарий хуьлуьйту цара – вонах цIена ву Иза - ткъа шайна – шайна дезарг /кIентий/ хуьлуьйту.,
1753,"Царах цхьанна йоI хилла аьлла, кхаъ баьккхича‚ юьхь Iаржало цуьнан, кийрахь халла сецайо шен оьг1азло.",
1754,"И леч1къа нахах шега кхаъ баьккхина болу цатам бахьанехь. ""Сийсазаллица т1елоцу-те ша и /йоI/‚ я лаьттах дIахьулйо-те?"" Ма вон ду-кх цара деш долу хьукма!",
1755,Эхартах цатешачарна вон масал ду‚ ткъа Делехь ма ду вуно лакхара масал. Иза веза верг а‚ хьукма /нийса/ деш верг а ву.,
1756,"Дала нах шайн зулам бахьанехь /бāлане/ лоцуш хиллехьара‚ цунна (лаьтта) тIехь цхьа а дийнат (Делах тешаш воцу керста) дуьтур ма дацара Цо‚ делахь а, тIаьхьатотту Цо уьш билгал яьккхина хан тIекхаччалц. Шайн /билгал яьккхина/ хан т1еъча – цхьа сахьт тIаьхьа а ца буьсу уьш‚ хьалха а ца бовлу.",
1757,"Далла шайна цадезарг хуьлуьйту цара‚ харцдолчуьнан сурт хIоттадо церан меттанаша, шайна диканиг ду‚ бохуш. Шеко йоццуш, царна /жоьжахатин/ цIе ю‚ уьш /цу чохь/ бицбийр бу<sup>1</sup>.",<p>Уьш жоьжахатехь бицбелла буьсур бу; я уггар хьалха гIур бу; я Делан дозанех бевр бу уьш.</p>
1758,ТаллахIи‚ хьол хьалха а умматашка бахкийтира Оха /Тхешан элчанаш/‚ шайтIано шайн Iамалш хазйира царна. Тахана а церан доладийриг (накъост) и ду‚ царна (кечдина) лазаме долу Iазап ду.,
1759,"Хьоьга жайна доссийна ма дац Оха, деккъа ахь царна билгалдаккха а бен церан шена чохь хилпало хилларг, нийса некъ а‚ къинхетам а хила а бен тешаш долчу къомана.",
1760,"Дала стиглара хи доссийна‚ цуьнца латта дендина Цо и деллачул тIаьхьа. Баккъалла а, цу чохь /Дела цхьаъ хиларан а, ницкъ болуш хиларан а/ делил ма ду ладугIучу нахана.",
1761,"Баккъалла а, шуна хьайбанашкахь а маьIна ду: Оха шуна малайо церан кийрахь йолчух боьхаллина а‚ цIийна а юккъера шура‚ цIена а‚ чам болуш а йолуш молчарна.",
1762,"Хурманийн а‚ кемсийн а стоьмех аш доккху вахош долу малар<sup>1</sup>а‚ хаза рицкъ а. Баккъалла а, цу чохь делил ма ду хьекъале болчу нахана.",<p>Вахош волу малар хьарам дале доссийна и аят.</p>
1763,Хьан Кхиош-Кхобучо накхармозан даг чу тесира: хьайна г1ишлош е лаьмнашкахь а‚ дитташ т1ехь а‚ цара (наха) дечу ц1енош чохь а (тхевнашна т1ехь) аьлла.,
1764,"ТIаккха даа хьайна массо а стоьмех рицкъ‚ хьайн Кхиош-Кхобучун, хьайна муьт1ахь динчу, некъашкахула лела, аьлла. Церан (накхармозийн) кийрара малар долу‚ шен бос тайп-тайпана а болуш‚ шена чохь нахана дарба а долуш. Баккъалла а, цу чохь /Делан ницкъ хиларан/ делил ду-кх шаьш ойла ечу нахана.",
1765,"Дала кхоьллина шу‚ тIаккха Цо долуьйтур ду шу. Шух ву дахаран уггар ирчачу хьоле<sup>1</sup>верзош верг а, цунна /къона волуш/ хууш хиллачул тIаьхьа /кхин/ хIумма а ца хаийта. Баккъалла а, Дела хууш а ву‚ ницкъ кхочуш а ву.",<p>Дукха къанлой.</p>
1766,"Дала шух цхьаберш вуккхарал базбина /шайна/ рицкь даларехь. Ма бац и базбинарш шайн рицкъ лур долуш шайн аьтту куьйгаша доладиначарна (лешна‚ ялхошна), шаьш цу чохь (рицкъанехь), уьш шайца нис а беш. Делан ниIмат а харц до ткъа цара?<sup>1</sup>",<p>Делаца хIунда нисйо цара кхин хIуманаш?</p>
1767,Дала шуна шух шайх а зударий бина‚ Цо шуна шун зударшкахула кIентий а‚ кIентийн кIентий а хилийтина. Цо шуна дикчух рицкъ делла. Ткъа харцдолчух теша уьш‚ Делан ниIматана керстаналла до?,
1768,Цара Iибадат до Дела воцчу‚ шайн долахь царна яла стигланашкара а‚ лаьттара а рицкъех хIумма а йоцучарна‚/яла лиъча а/ ницкъ ца кхочучарна.,
1769,"Делаца цхьа а ма нисве<sup>1</sup>. Баккъалла а, Дела хууш ву‚ шу ца хууш ду.","<p>Дела нис ма ве цхьанна х1уманца. Цуьнца нислуш, Цуьнга тера цхьа а дег1 а, цхьа а х1ума яц.</p>"
1770,"Дала далийна шуна масал: цхьаъ шех /кхечара/ доладеш волу лай ву‚ шен хIуманна ницкъ а ца кхочуш волу‚ /важа/ Оха шена Тхайгара дика рицкъ делларг ву‚ цо цунах харж а йо /сагIа ло/ къайлаха а‚ гучахь а. Цхьатерра буй уьш? Хастам Далла бу. Делахь а, царах дукхахберш ца хууш бу.",
1771,Дала /кхин/ масалина валийна ши стаг: оцу шиннах цхьаъ мотт ца хууш ву‚ цхьанна а хIуманна ницкъ ца кхочу цуьнан‚ и верриг шен элан (шена т1ех1оьттинчу стеган) кōчахь ву‚ ша миччахьа а  хьажийча а‚ цо диканиг ца дохьу. Ткъа цхьатерра вуй иза а‚ нийсонца омра деш верг а‚ ша нийсачу новкъахь а волуш<sup>1</sup>?,"<p>Оцу шина масалца Дала нехан тидам т1ебохуьйту х1окху х1уманна: тайп-тайпанарчу хьелашкахь волу и стаг а ца лору цхьатерра хьекъал долчу наха, ткъа муха нисвийр ву массо а х1уманца кхачаме волу, вуьззина волу Дела са а доцчу, цхьанна х1уманна т1ехь шайн ницкъ боцчу х1уманашца, мухалле а ?! </p>"
1772,"Делан ю стигланийн а‚ лаьттан а къайле. Ма дац сахьтан<sup>1</sup>гIуллакх (къематде х1оттар) бIаьрнегIар тохар санна а бен‚ я кхин а гергахь. Баккъалла а, Дела массо а хIуманна тIехь ницкъ кхочуш ву.",<p>Къематдийнан.</p>
1773,Дала схьадаьхна шу шайн нанойн кийрара‚ хIумма хууш дацара шу. Цо шуна лерса а‚ бIаьрса а‚ дегнаш а хилийтира (делира)‚ шу хила мегар-кх баркалла олуш.,
1774,"Царна ца го-те олхазарш<sup>1</sup>‚  стиглан хIаваэхь /т1емадевлла Дала/ аьтто бина долчу? Уьш ца сецадо /стиглахь/ Дала бен. Баккъалла а, цу чохь делилаш ду тешаш болчу нахана.","<p>Кхузахь Дала масал далийна олхазаршца нахана Шен ницкъ гайтархьама. Дукхахдолу олхазарш 1а даккха д1аоьху генарчу махкашка. Иштта, «Полярная крачка» олу олхазар 1а даккха д1аоьху 20000 – 30000 км гена. «Бурокрылая ржанка» шех олу олхазар 1а даккха д1аоьху 14000 – 15000 км гена, оцунах х1орда т1ехула, са а ца до1уш - 3300 км. Делан нуьцкъаллин доккха 1аламат дац ткъа иза?!</p>"
1775,Дала шуна хилийтина шун г1ишлойх /парг1ат чохь 1ен/ хIусамаш‚ Цо хилийтина шуна хьайбанийн ц1оканех х1усамаш‚ шаьш шуна еза а йоцуш шу дIа-схьадоьлхучу дийнахь а‚ шу / сада1а/ севцинчу дийнахь а; церан (уьстаг1ийн) тIаргIанах а‚ /эмкалийн/ т1арг1анах а‚ /гезарийн/ чох (т1арг1анах) а шуна йийбар (салпал) а ю‚ цхьана ханна пайдаэца хIуманаш а ю.,
1776,"Дала хилийтина шуна Ша кхоьллинчух IиндагI‚ Цо хилийтина шуна лаьмнех лочIкъийла<sup>1</sup>‚ Цо хилийтина шуна духар, шу лардеш йовхонах‚ хилийтина духар (т1еман духар) а шу лардеш вовшийн ницкъах (дераллах). Иштта кхочушдо Дала Шен ниIмат шуна тIехь, шу хилархьама муьт1ахь хилла<sup>2</sup>.",<p>Ницкъах а‚ кхечу хIуманех а лачкъа меттиг.</p> | <p>Iаьрбийн маттахьتسلمون –шу бусалбанаш хилла.</p>
1777,Уьш дIаберзахь – хьуна тIехь билгал дIакхачор ду /Тхан элчалалла/.,
1778,Делан ниIмат девза царна‚ тIаккха а инкарло йо цара цунна‚ царах дукхахберш керстанаш<sup>1</sup>бу<sup>2</sup>.,"<p>Керстанаш – кхузахь а‚ кхечунхьа а: ""цатешарш"" бохучу маьIнехь далош ду Iаьрбийн дашна كافرون ""кафируна"" меттана‚ ткъа ""христианех"" олуш ду ""насараш"". Цуьнан кхин маьIана: ""Делан ниIматана баркалла цаалар"" ду.</p> | <p>Далла баркалла ца олуш.</p>"
1779,Оцу дийнахь (къематдийнахь) Оха вохуьйтур ву хIор умматах теш‚ тIаккха керстанашна (дохкобовла) пурба<sup>1</sup>лур дац‚ цаьрга бехказлонаш<sup>2</sup>а ялайойтур яц.,<p>Царна пурба лур дац шаьш ийман цадилларан бахьанаш дало.</p> | <p>Цаьргара лохур дац х1инца цара Дела резавар шайн дешнашца я 1амалца. Бехк боккху зама дIаяьлла‚ цу дийнахь цаьргара бекхам оьцур бу.</p>
1780,Зуламхошна (Делах цатешначарна) Iазап гича‚ царна и дайдийр а дац‚ тIаьхьатоттур а бац уьш (цунах).,
1781,"/Делаца/ накъост лаьцначара шайн ""накъостий"" гича‚ эр ду: ""Тхо Кхиош-Кхобург‚ хIорш бу тхан накъостий‚ Оха шайга, Хьо а витина, кхойкхуш хилла болу"". Цара<sup>1</sup>цаьрга дош кхуссур ду: ""Баккъалла а, шу харцлуьйш дерш ду-кх""‚−аьлла.","<p>Церан ""накъосташа"", аьлча а, наха шаьш дуьненахь болуш Делаца нисбина хиллачара.</p>"
1782,Деле кховдор ю цара оцу дийнахь мукIарло‚ дIакъаьстар<sup>1</sup>ду царах цара (хапц) кхуллуш хилларг.,<p>Цхьана а хIумано гIо дийр дац царна оцу къематдийнахь.</p>
1783,Цатешначарна а‚ Делан некъах /нах/ д1атилинчарна а Оха тIетухур ду Iазапа тIе а Iазап уьш боьханиг деш хиларна.,
1784,"Оцу дийнахь хIор умматна т1е Оха вохуьйтур ву (шайгахьа волу а-тешаш хиллачарна) шайна дуьхьал волу а – цатешачарна) теш царах шайх‚ хьо (х1ай Мухьаммад) валор ву Оха хIокхарна /шайгахьа волу а, шайна /дуьхьал волу а теш хилла. Хьоьга жайна доссийна Оха ша массо а хIуманан билгало хилла долу‚ ша бусалбанашна нийса некъ а‚ къинхетам а‚ кхаъ а хилла долу.",
1785,"Баккъалла а, Дала омра до нийсо‚ диканиг /леладе олий/ а‚ гергарчарна /сагIа/ далар а; ца магадо /Дала/ боьханиг а‚ вониг а‚ хьагI а. Цо шуна хьехам бо; хьехам тIелоцур бацара-те аш<sup>1</sup>.",<p>Дукхахболчу 1еламнаха рузба-ламазан шолг1ачу хут1бехь х1ара аят дешар дика лерина.</p>
1786,"Делаца йина чIагIо кхочушъе‚ шаьш чIагIо йинчул тIаьхьа‚ дуйнаш ма къарбе, шаьш уьш чIагIбинчул тIаьхьа: аш Дела ма вина шайна тIехь теш. Баккъалла а, Далла хаьа аш дийриг.",
1787,"Шу ма хилалаш шен уьйриг баьстинчу зудчух<sup>1</sup>тера, ша и хала бинчул тIаьхьа‚ шайн дуйнех вовшашна юккъехь пайдаоьцуш‚ цхьаберш вукхарал хьал сов долуш хилийтархьама. Дала шу цуьнца (ва1да кхочушъе аларца) зуьйш ду. Цо шуна къематдийнахь билгалдийр ду шу шена чохь хилпало еш хилларг.","<p>Кхузахь Дала шаьш биъна хилла, т1аккха ч1аг1бина хилла дуйнаш бохош хилла болу нах тарбеш бу халла уьйриг бина, т1аккха и бохош йолчу зудчух. Оцу заманчохь Маккахь хилла цхьа хьекъале йоцу зуда, иштта оьргаш деш, т1аккха уьш достуш. Наха олуш хилла: ""Ма 1овдал стаг ю иза""!</p>"
1788,"Далла лиънехьара, Цо шу цхьа уммат хуьлуьйтур дара‚ делахь а, Цо тилавала вуьту Шена луург‚ Цо нисво Шена луург. Шуьга /къематдийнахь/ хаттанза дуьтур ма дац аш /дуьненахь/ лелош хиллачух.",
1789,Шайн дуйнех вовшашна юккъехь харцонаш ма елаш – шайн ког ца шаршийта и чIагIбелла лаьтташ хиллачул тIаьхьа‚ /аш и х1уманаш дахь/ вониг Iовшур ду аш шаьш Делан некъах /нах/ тилорна‚ шуна деза- доккха Iазап а хир ду.,
1790,"Ма эца Делан ваIданах кIеззиг мах<sup>1</sup>! Баккъалла а, Далла гергахь дерг дика ду шуна‚ шу хууш хиллехь.","<p>Ма эца Делан ваIданах кIезиг мах – Дуьненан бахам бахьанехь ма е Далла а, Цуьнан элчанна а 1есала, ма йохае царца хилла ва1да.</p>"
1791,Шуьгахь дерг кхачалур ду‚ Далла гергахь дерг бухадуьсур ду. Собаре хиллачарна  дIаялаза юьтур ма яц Оха шайн ял цара деш хиллачух уггар хазачуьнца.,
1792,Дика Iамал йинарг‚ боьрша стаг велахь а‚ зуда елахь а‚ ша муъмин болуш – уьш денбийр ма бу Оха хазчу дāхарца‚ церан ял дIалур ма ю Оха цара деш хиллачух уггар хазчуьнца.,
1793,"Айхьа Къуръан доьшуш‚ Деле ларвалар дехалахь, тIулгаш кхуьссуш, эккхочу шайтIанах<sup>1</sup>.","<p>Къуръан деша волалуш, алалахь: « اعوذ بالله من الشيطان الرجيم А1узу биллах1и минаш шайт1анир раджим» –Делаца ларло со, т1улгаш кхоьссуш, эккхинчу (Делан къинхетамах генадаьккхинчу) шайт1анах. </p>"
1794,"Баккъалла а, цуьнан бакъо яц, ийман а диллина, шайн Кхиош-Кхобучунна тIетовжуш болчарна тIехь.",
1795,Цуьнан бакъо ю шех /шайна/ верасалла лелочарна тIехь а‚ шаьш цунах (Делаца) накъост лоцучарна тIехь а.,
1796,"Оха аят /кхечу/ аятаца хийцича, – Дела дика хууш ву Ша доссош дерг‚ – цара олу: ""Баккъалла а, хьо кхуллуш верг ву""<sup>1</sup>. ХIаъ‚ царах дуккхахберш хууш бац.","<p>Цара олу пайхамаре: ""Хьайгара кхуллуш ду ахь и аяташ.""</p>"
1797,"Ахь āла: ""И /Къуръанан аят/ доссийна Дезчу сино<sup>1</sup>хьан Кхиош-Кхобучуьнгара бакъдолчуьнца, Ша чIагIбархьама ийман диллинарш‚ Ша нийса некъ а‚ кхаъ а хилла бусалба нахана"".",<p>Джабраил малик.</p>
1798,"Тхуна хууш ду‚ цара олу: ""Иза<sup>1</sup>Iамавеш ву адамо"". Уьш шена тIекхийдаш берг Iажам<sup>2</sup>мотт ма бу‚ ткъа хIара билггал Iаьрбийн мотт ма бу.","<p>Пайхамаре и аяташ доссош верг Дела вац‚ олу керстанаша.</p> | <p>Iажам – Iаьрбой а боцуш, кхечу къомах болу нах. Цара олуш хилла насаройн мозг1ара Iамош ду пайхамарна Къуръан‚ ткъа цуьнан мотт Iаьрбийн ца хилла, амма Къуръан ц1енчу 1аьрбийн маттахь ма ду.</p>"
1799,"Баккъалла а, Делан аятех ца тешаш берш – Дала нисбийр бац уьш (нийсачу новкъа)‚ царна лазош долу Iазап хир ду.",
1800,"Баккъалла а, /Делан сибаташ т1ехь/ харцдерг кхуллу Делан аятех ца тешаш болчара - ткъа уьш ма бу харцлуьйш берш.",
1801,"Ша ийман диллинчул тIаьхьа Далла керстаналла динарг‚ шен дог ийманца чIагIделла а долуш, шена ницкъ бинарг воцуш<sup>1</sup>‚ керстаналлина шен дог д1аделлинарг<sup>2</sup>– царна Делера оьгIазло а ю‚ царна деза-доккха Iазап а ду.","<p>Х1ара аят доьссина Ясиран к1ант 1аммар бахьнехь. Керстанаша, схьа а лаьцна, 1азап деш хилла цунна. Шена ч1ог1а ницкъ хилча, керстанашна лууш долу керста хуьлу дош элира цо багахула, дог реза а доцуш. Наха элира: ""1аммарах керста хили"". Т1аккха Делан элчано (Дссхц) элира:""1аммара ийман дузина коьртан чоьшкара когашка кхаччалц, ийман ийна цуьнан дилханах а, ц1ийх а"". Т1аккха 1аммар Делан элча волчу веара воьлхуш. Делан элчано (Дссхц) хаьттира цуьнга: "" Муха карийра хьуна хьайн дог?"" Цо элира: ""Ийманах 1аьбна"". Цо (Дссхц) элира: ""Уьш юха а хьуна т1еберзахь, юха а āла"".</p> | <p>Керста хила реза верг.</p>"
1802,Иза (1азап) - царна Эхартал дуьненан дахар сов дезарна ду‚ Дала (нийсачу новкъа) нисбеш цахиларна ду керста къам.,
1803,Уьш бу Дала шайн дегнашна а‚ хазарна а‚ бIаьрсинна а мухIар тоьхнарш - уьш бу шаьш гIопал берш!,
1804,Шеко яц Эхартахь уьш эшнарш хиларан.,
1805,"ТIаккха, баккъалла а, хьан Кхиош-кхобург /гечдеш ву/ хIижар диначарна, шаьш питане лаьцначул тIаьхьа къахьегна болчу‚ собар дина болчу<sup>1</sup>, – баккъалла а, хьан Кхиош-кхобург цул тIаьхьа гечдеш верг а ву‚ къинхетаме верг а ву.","<p>Уьш бу Маккара дуьххьара бусалбанаш, керстанаша луьра 1азап хьоьгуьйтуш хилла цаьрга. Дин 1алашдархьама уьш Мадинате д1аехелхина.</p>"
1806,Оцу /къемат/дийнахь х1ор са догIур ду ша къуьйсуш (шен болх балхош)<sup>1</sup>‚ массо а синна /кхоччуш/ лур ду цо ша /дуьненахь/ динарг. Царна зулам дийр дац (царна харцо йийр яц)!,<p>Цхьа а кхечу х1уманца бала боцуш.</p>
1807,Дала масаллина ялийна цхьа юрт (Макка). И хилла маьрша а<sup>1</sup>‚ паргIат а: цунна (юьртарчу нахана) шортта шен рицкъ догIура  массо а меттигера. ТIаккха цо<sup>2</sup>(Маккин ох1лано) Делан ниIматашна керсталла дира. ТIаккха Дала цуьнга Iовшийтира мацаллин а‚ кхераман а духар<sup>3</sup>цара деш хилларг бахьанехь.,"<p>Ийман диллина.</p> | <p>Оцу юьрто‚ кхузахь:юьйцург Макка ю. Кхерам боцуш‚ хаза бехаш хилла Маккан бахархой. ТIаккха пайхамар харцвар бахьанехь 7 шарахь йокъа(на) хилла‚ нах (тIеман) кхераман чохь а бисина.</p> | <p>Духар – кузахь: 1азап. Дала цунах ""духар"" аьлла, духар санна и царна т1ехьарчийна хиларна.</p>"
1808,"Цаьрга веара элча<sup>1</sup>, царах а волуш – цара иза харцвира. ТIаккха уьш схьалецира Iазапо‚ шаьш зуламхой а болуш (харцонна т1ехь а болуш).","<p>Мухьаммад пайхамар Маккан ох1лане, цунна уьш бевзаш, царна иза а вевзаш.</p>"
1809,Аш даа Дала шайна деллачу рицкьих хьанал дерг а‚ цIена дерг а‚ Делан ниIматашна шукур де‚ шаьш Цунна Iибадат деш делахь.,
1810,"Баккъалла а, Дала хьарам йина шуна еккъа къеелла хIума а‚ цIий а‚ хьакхин жижиг а‚ Дела воцуш /кхечун/ цIе яьккхинарг а (шена урс хьокхучу хенахь). Ша (яаза) ца ваьлларг/мацалла ца вала/ ‚ къа деш воцуш (и яар магош доцуш), барамал т1ех  ца волуш<sup>1</sup>(вуззалц а ца юуш)‚ – тIаккха Дела гечдийриг а ву‚ къинхетаме верг а ву (ца ваьлла и хьарамйина х1ума йиъначунна).",<p>Цо и хьарам йинарг йиъча.</p>
1811,"Аш ма āлалаш шайн меттанаша дуьйцучу харцдерг бахьанехь: ""ХIара хьанал ду‚ хIара хьарам ду""‚ Далла тIе харцдерг кхоллархьама. Баккъалла а, Далла тIе харцдерг кхуллуш берш баккхийбийр болуш бац.",
1812,КIеззиг зовкх хьегар ду /и царна/ - лазош долу Iазап ду царна /кечдина/.,
1813,Жуьгтийн динехь хиллачарна а хьарам дина Оха хьоьга хьалха дийцинарг‚ Оха царна зулам ца дира‚ делахь а‚ уьш хилира шаьш шайна зулам деш.,
1814,"ТIаккха, баккъалла а, хьан Кхиош-кхобург ца хууш вониг диначарна‚ тIаккха цул тIаьхьа тōба деш дика Iамалш йиначарна, – баккъалла а, хьан Кхиош-кхобург цул тIаьхьа /царна/ гечдийриг а‚ къинхетаме верг а ма ву.",
1815,"Баккъалла а, ИбрахIим хилла Далла муьтIахь имам<sup>1</sup>‚ цIена дин дерг<sup>2</sup>‚ и ца хилла ширк<sup>3</sup>дечарах.","<p>Наха шегара масал эца хьакъ долуш верг.</p> | <p>Хьаниф- 1аьрбашха: حنيف Дела цхьаъ веш, вочу сибатех ц1анвеш, 1ибадат деш верг.</p> | <p>Ширк дар – Делаца накъост лацар‚ Делаца милла а, я муьлхха а хIума нисдар.</p>"
1816,Цуьнан ниIматашна шукур дийриг а /хилла иза/. Цо (Дала) хаьржира иза‚ нис а вира нийсачу новкъа.,
1817,Оха цунна делира дуьненахь а диканиг‚ иза Эхартахь а дикачарах а ву.,
1818,ТIаккха Оха хьоьга ваьхьий доссийра цIена дин долуш хиллачу ИбрахIиман миллатна тIаьхьахIотта аьлла. И (Ибрах1им) ца хилла ширк дечарах.,
1819,"Шоьтан де<sup>1</sup>/даздар/ хилийтина цуьнгахь хилпало хиллачарна. Баккъалла а, хьан Кхиош-Кхобург хьукма дийр долуш ву къематдийнахь царна юккъехь уьш хилпало еш хиллачунна.",<p>Шоьтан де – жуьгтийн дезде хилла‚ царна цу дийнахь болх бан ца мегаш‚ насараша кIиранде даздеш‚ вукхара (7 дийнан адвентисташ) шоьтан де даздеш хилла.</p>
1820,"Ахь кхайкха хьан Кхиош-Кхобучун новкъа хьекъалций‚ хазчу хьехамций‚ цаьрца (хьайна дуьхьалболчаьрца) къийса хазчу кепара. Баккъалла а, хьан Кхиош-кхобург вуно дика вевзаш ву Шен некъах тилавелларг. Иза вуно дика бевзаш ву нийсачу новкъахь берш а.",
1821,Нагахь санна аш таIзар дахь‚ таIзар де шайна таIзар динчух терра<sup>1</sup>‚ аш собар дахь – иза собар дечарна дика ду-кх.,<p>Кхин алсам доцуш‚ цу барамехь.</p>
1822,Ахь собар дēлахь‚ хьан собар Делаца а бен дац‚ царна пошме ма хила‚ хьо ма хила сагатлуш цара ечу мекарлонах.,
1823,"Баккъалла а, Дела ву /Шех/ кхийринчаьрца‚ Иза ву дикачаьрца /уьш 1алаш а беш, терго а 1еш/.",
1824,"Массо а вонах цIена ву Иза (Дела)‚ Ша Шен лай<sup>1</sup>буса /кхарста/ ваьккхина волу Дезчу маьждигера<sup>2</sup>Генарчу маьждиге<sup>3</sup>‚ Оха шен гонаха дерг беркате дина долчу<sup>4</sup>‚ цунна гайтархьама Тхан аяташ. Баккъалла а, Иза ву хезаш верг а‚ гуш верг а.","<p>Мухьаммад пайхамар. Дала цхьана буса Маккара Байтул Мукъаддисе (Иерусалиме) д1авигира иза Шен тамаше 1аламаташ цуьнга гайта. Цунах аьлла الاسراء (Аль- Исраъ ) Буса кхарстар. Кхин оцунах лаьцнарг т1аьхьа дог1ур ду, Даламукъалахь.</p> | <p>Деза маьждиг – Маккахь долу коьрта маьждиг‚ шен чохь КаIба долу ألمسجد ألحرام (Аль-Масджид аль-Хьарам) . Иштта аьлла цунах хьалха дуьйна цуьнан гонахь т1емаш бар а, зуламаш дар а ца магош хиларна.</p> | <p>Генара маьждиг – Иерусалимехь долу маьждиг ألمسجد ألأقصي (Аль-Масджид аль-Акъса).</p> | <p>Гонахь дерг – Генарчу маьждиган (Аль-Масджид аль- Акъса) гонахь болу мохк – Шема. Дала иза беркате бина стоьмаш, хиш хилийтарца, пайхамараш Iийна хиларца, маликаш дуьссуш хилла меттиг хиларца. </p>"
1825,"Оха делира Мусага жайна‚ цунах хилийтира нийса некъ Исраилан кIенташна‚ Ша воцург, кхин векал ма лаца‚ аьлла.",
1826,"Х1ай Оха шаьш Нухьаца лелийначеран зурриет /Исраилан к1ентий! Дагадаийта Оха шайн дай хина бухабахарх к1елхьарбахар; шукур де Далла/. Баккъалла а, иза (Нухь пайхамар) хили баркале лай.",
1827,"Оха хаам бира Исраилан кIенташка жайни чохь: ""Телхина дерг ца деш 1ийр ма дац шу лаьтта тIехь шозза<sup>1</sup>‚ курадевр ду шу т1ех кураллица""‚−аьлла.","<p>Шозза телхина дерг дийр ду аш Палестинан лаьттахь а, цунна гонахь а. Ибн 1аббаса элира: хьалхара вониг дара цара Закария- пайхамар виэр, шолг1аниг дара цара Яхья- пайхамар виэр.</p>"
1828,Цу шиннах хьалхара ваIда еъча<sup>1</sup>‚ Оха шуна тIе бахкийтира Тхешан леш‚ шайгахь чIогIа ницкъ болу‚ чекхбевлира уьш х1усамаш чухула<sup>2</sup>- ваIда кхочушхилира.,"<p>Цхьа вониг цара шайгара далийтича.</p> | <p>Шуна тIаьхьабевлла, шу лоьхуш. Тафсиран жайнашкахь ду: Исраилан к1енташа Дала хьарам динарг хьанал а дича, ц1ий 1енош зулмаш а дича, Дала царна т1екхоьссира Бабилан паччахь Бухатнассар (Навуходоноссор). Цо вийра царах 70 эзар стаг, дохийна д1адаьккхира церан дерриг эскар. И дара цара хьалхара боьханиг дича.</p>"
1829,Т1аккха /аш тоба динчул т1аьхьа/ Оха шуьга юхабаккхийтира царна тIехь толам‚ гIо дира шуна хьолаца а‚ кIенташца а‚ шух хилийтира вуно йоккха тоба ( дукха халкъ).,
1830,Аш диканиг дича – и диканиг дина шайна‚ аш вониг дича – иза а шуна шайна (зуламе) ду. /Делан/ шолгIа ваIда кхочушхилча – /Дала кхин мостагIий тIетесира шуна/ цара шун яххьаш эрчаяха‚ маьждига<sup>1</sup>уьш чу баха‚ дуьххьара шаьш бахаре терра‚ дохо шайна дола мел деънарг<sup>2</sup>.,"<p>Иерусалимехь долу маьждиг – жуьгташа кхин а телхина х1уманаш лелорна, Дала царна тIетесира кхин мостагI – Римски императаро Титусо кхоччуш йохийра Иерусалим Iийса дуьненчу  валале 70 шо хьалха.</p> | <p>Шозлаг1а телхина дерг лелийра Исраилан кIенташа Яхья - пайхамар верца‚ тIаккха Дала царна тIе Бухатнассар коьртехь волуш, керстанийн бIо тесира. Цо царах эзарнаш байира‚ церан доьзалш йийсаре лецира‚ Иерусалим а йохийра.</p>"
1831,Шун Кхиош-Кхобучо шух къинхетам бан мега. Шу духадерзахь /къинош дарна/‚ Тхо а духадуьрзур ду /шуна таIзар дарна/. Оха хилийтина жоьжахати керстанашна набахти /уьш цу чуьра ара ца бовлалуш/.,
1832,"Баккъалла а, хIокху Къуръано нисво ша уггар нийсадолчунна тIе‚ кхаъ боккху шаьш диканаш деш болчу муъмин нахана царна йоккха ял хиларца.",
1833,Эхартах ца тешаш берш – Оха царна кечдина лазош долу Iазап.,
1834,"Адамо /шена я шен доьзалхочунна, ша оьг1азвахча/ вониг доьхуш доIа до, ша диканиг доьхуш доIа даре терра<sup>1</sup>. Адам /шен кхолламехь/ хилла сиха /амал йолуш /.","<p>Ибн-1аббаса аьлла и ду адамо шена я шен доьзалхочунна, и цхьана х1уманах юхаваккха, деш долу до1анаш, вайгахь олуш долчу ""Дала х1аллаквойла хьо!"", ""Дала д1ааэца хьо"" …дешнех терра. Дала царна жоп луш делхьара, уьш х1аллакхир бара.</p>"
1835,"Оха хилийтина буьйса а‚ де а ши билгало хилла. Буьйсанан билгало дIайоккху Оха‚ дийнан билгало гуш йой, шуьга лахийтархьама шайн Кхиош-Кхобучун комаьршонах /рицкъ/‚ шерийн барам а, хьесап а шуна хаийтархьама. Массо а хIума къастийна Оха кхоччуш болчу къастамца.",
1836,"Массо а адамна логах хьарчийна Оха шен кхоллам.<sup>1</sup>Оха цунна къематдийнахь жайна гучудоккхур ду – цунна гур ду иза схьадиллина (дуьненахь ша дина диканиг а, вониг а цунна хьалхахь хир ду къематдийнахь).","<p>ХIор стеган кхоллам цуьнан Iамалах хоттабелла бу: дика елахь а, вон елахь а и Iамал стагах ца къаьста. Iаьрбаша цуьнах олу: ""Шен кхоллам цуьнан логах хьарчийна бу"".</p>"
1837,"""Деша хьайн жайна. Хьайн са  кхачо хили хьуна тахана хьесап дан"" /эр ду цуьнга/.",
1838,"Нисвелларг – шена нислуш ву. Тилавелларг а – шена тилалуш ву. Хьур бац хьуш волчо кхечуьнан мохь<sup>1</sup>. Тхо ца хилла Iазап деш, Оха элча вахийтталц.","<p>Кхечуьнан къинах жоп доьхур дац цхьанга а, и къа  динчуьнга бен.</p>"
1839,"Тхуна цхьа юрт хIаллакъян лиъча‚ Оха /элчанашкахула/ омра<sup>1</sup>до цуьнан /юьртахойн/ хьоладайшка /Далла муьт1ахь хила, олий/‚ – цара цу чохь (юьртахь) 1есалла йо (Далла)‚ тIаккха оцунна тIехь /Делера 1азап дуссур ду, аьлла долу/ дош бакъхуьлу – тIаккха Оха иза йохайо кхоччуш.","<p>Ибн-1аббаса    бохучух лаьцна аьлла: Дала оцу юьртана т1е куьйгалла дан х1оттабо цуьнан нахах уггар боьханаш, цара Далла 1есалла йо. Цара и дича, Дала цу юьртана т1е 1азап доссадо.</p>"
1840,Маса тIаьхье хIаллакйина Оха Нухьал т1аьхьа! Кхачо ю хьан Дела Шен лен къинош сов дика хууш а‚ гуш а хилар.,
1841,Милла а хиллехь дезаш сиханиг<sup>1</sup>– сихдина /лур ду/ Оха цунна цу чохь (дуьненахь) Тхайна луург Тхайна луучунна‚ тIаккха Оха хилийтина цунна жоьжахати – чуг1ур ву иза цунна /вага/ бехке а хилла‚ сийсаза а волуш (Делан къинхетамах генаваьккхина).,"<p>Сиханиг – хIара дуьне. Эхарт а дицдина,дуьне лоьхуш волчунна лур ду Оха Тхайна ма луъу дуьненан ни1маташ. Эхартан дакъа хир дац цунна.</p>"
1842,"Милла а велахь дезаш тIаьхьарниг<sup>1</sup>‚ цунна тIекхача сихвелларг шен къахьегарца, ша тешна<sup>2</sup>а волуш, – уьш бу шайн къахьегар баркалле (декъала) хилларш<sup>3</sup>.",<p>ТIаьхьарниг – эхарт. Эхартахь хир долу дахар.</p> | <p>Ийман диллина.</p> | <p>Царна ялсамани хир ю.</p>
1843,ХIоранна а ло Оха – хIокхарна а (дуьне лоьхучарна)‚ вукхарна а (эхарт лоьхучарна) – хьан Кхиош-Кхобучун ниIматах. Хьан Кхиош-Кхобучун ниIмат ца хилла дихкина<sup>1</sup>.,<p>Лур доцуш нахана.</p>
1844,Хьажал‚ муха базбина Оха царах цхьаберш вукхарал (дуьненан дахарехь)! Ткъа эхарт −даржех уггаре доккханиг а ду‚ дозаллах уггаре доккханиг а ду (Делах кхоьруш хиллачарна кечдина долу).,
1845,Делаца кхин дела ма ве – /и вахь/ хьо охьахуур ву бехке а хилла‚ (Делера) гIо доцуш а висина.,
1846,"Хьан Кхиош-Кхобучо омра дина: аш Iибадат ма делаш Ша воцчунна‚ деца-ненаца дика а хилалаш‚ аьлла. Хьуна гергахь царах цхьаъ я ший а къаналлина тIекхачахь‚ ахь цу шинга ма алалахь: ""Уффай<sup>1</sup>!""‚ дIа ма къахкаделахь и шиъ‚ ахь алалахь цу шинга хаза дош.","<p>Вон хета дош, мел дай и делахь а.</p>"
1847,"Ахь охьабахийта цу шинна къинхетамах муьтIахь хиларан тIам<sup>1</sup>‚ āла: ""Сан Кхиош-кхобург‚ къинхетам бехьа цу шиннах‚ цу шиммо жима волуш (терго еш) со кхиорах терра"".",<p>Къинхетам биэ дех-ненах‚ хьастало царна.</p>
1848,"Шун Кхиош-Кхобург дика хууш ву шун дегнашкахь дерг. Шу дика хилахь – баккъалла, Иза хилла /даггара тōба дарца/ Шена тIебоьрзучарна гечдеш.",
1849,Гергарчунна шен хьакъ дIало‚ мискачунна а‚ некъахочунна а /дIало церан хьаккъаш/‚ дайа ма дайа /хьайн хIума/ эрна.,
1850,Эрна дойуш берш хилла шайтIанийн вежарий‚ ткъа шайтIа шен Кхиош-Кхобучунна керста хилла.,
1851,"Нагахь хьо царах (гергарачарах, мискачарах, некъахойх - царна сагIина дала хIума доцуш) д1авирзинехь, хьайн Кхиош-Кхобучун  къинхетам безаш (Делан къинхетамах рицкъ дезаш), и хиларе сатуьйсуш а волуш, /т1аккха оцунах царна саг1ина дала дагахь/, ахь цаьрга алалахь к1еда-мерза дош<sup>1</sup>.",<p>Оцарна хьайгахь сагIина дала хIума ца хилча‚ тIаьхьа лур ду ас шуна сайна хилча‚ алий‚ хаза духатоха.</p>
1852,Ма хилийта хьайн куьг хьайн логах дихкина<sup>1</sup>‚ даржа а ма де и дерриг даржорца<sup>2</sup>−т1аккха (и дахь) охьахуур ву хьо бехкаме а хилла‚ гIайгIане а вахана.,"<p>Пис хилла.</p> | <p>Хьайн хIума, кхоам а, ца беш дIасакхуьссуш.</p>"
1853,"Баккъалла а, хьан Кхиош-Кхобучо рицкъ даржадо Шена луучунна /шортта/‚ барам а бо<sup>1</sup>. Баккъалла а, Иза хилла Шен леш дика бевзаш а‚ гуш а.",<p>КIеззиг ло Шена луучунна.</p>
1854,"Ма дайа шайн бераш мискаллах кхоьруш – Оха кхобур бу уьш а‚ шу а. Баккъалла а, уьш байар хилла доккха гIалат<sup>1</sup>.",<p>Къа.</p>
1855,"Зинана<sup>1</sup>герга ма гIолаш‚ баккъалла а, и ду ирчаниг‚ и бу боьха некъ /жоьжахате вуьгуш/.",<p>Зина – шен йоцчу зудчуьнца гергара юкъаметтиг хилар; нахаца лелар.</p>
1856,"Ма делаш Дала /ден/ хьарам дина долу са<sup>1</sup>бакъонций<sup>2</sup>бен. Шена т1ехь зулам а деш вийнарг – Оха цуьнан верасна (ирс оьцучунна) бакъо елла /чIир эца/‚ байарехь тIех ма волийла иза<sup>3</sup>. Баккъалла а, иза (веллачун верас) хир ву (Дала) шена (ч1ир эца) гIо динарг<sup>4</sup>.","<p>Са – кхузахь: адам. Диэн ца деза адам ма делаш. И хьарам ду шуна.</p> | <p>ЧIирна‚ я Шар1о ден кхел йина доцург. </p> | <p>ЧIир оьцуш, байа цабезарш бойуш, дакъа сийсаздоккхуш, цхьаннан метта шиъ вуьйш…</p> | <p>Дала чIир эца магош – и Делера г1о ду цунна. Ч1ир оьцуш, нийса хуьлийла иза, зулам диначуьнгара а бен ма оьцийла цо ч1ир.</p>"
1857,"Шу герга ма гIолаш боберан даьхнина уггар дикчуьнца (цунна пайдехь) бен и /кхоччуш/ г1еметтах1отталц. Iалашбе барт (шайн кхечаьрца хилла чIагIонаш). Баккъалла а, барт жоьпалле хилла. (Дала жоп доьхур ду цунах).",
1858,"Нийсо е (шаьш нахана х1уманаш) юстарехь, шаьш юстучу хенахь)‚ озалаш нийсачу терзанца. Иза дика а ду‚ мелхо а хаза а ду тIаьхьенгахь (эхартахь мела хиларца).",
1859,"Хьо тIаьхьа ма хIотталахь хьайгахь Iилма доцчу х1уманна<sup>1</sup>. Баккъалла а, лерса а‚ бIаьрса а‚ дог а – уьш дерриг хир ду цунах жоп доьхур долуш (къематдийнахь).",<p>Хьайна ца хуучунна т1аьхьа ма х1отталахь.</p>
1860,"Ма лелалахь лаьтта тIехь кураллица<sup>1</sup>– баккъалла а, ахь лаьттан бух охкур ма бац‚ ламанан локхалле а кхочур ма вац хьо!",<p>.</p>
1861,Оцу дерригенан вониг хьан Кхиош-Кхобучунна гергахь ца дезаш хилла (ду).,
1862,И ду хьан Кхиош-Кхобучо хьоьга ваьхьица хаийтинчу хьикматах. Ма хилийта Делаца кхин дела – тIаккха жоьжахати чукхуссур ву хьо бехкаме а хилла (хир волуш)‚ /массо а диканах/ юха а тоьхна.,
1863,"Ткъа шу хаьржина шун Кхиош-Кхобучо кIенташца‚ Шена маликех йо1арий бина? Баккъалла а, шу олуш ма ду (шен ирчаллица) деза-доккха дош<sup>1</sup>.","<p>Далла т1ехь доккха харцдерг кхуллуш ду шу, доккха къа деш ду шу.</p>"
1864,Оха /массо а хIума/ билгалдина хIокху Къуръан чохь царна (адамашна) дагадаийтархьама – цо-м (оцу билгалдаро) уьш<sup>1</sup>алсам ца боху /бакъдолчух/ дIакъахкарций бен.,"<p>Уьш – кхузахь: керстанаш, Делах ца теша нах. Ша инзаре чулацаме долчу, исбаьхьа долчу Къуръанах ойла ца йо цара.</p>"
1865,"Ахь āла: ""Цуьнца кхин делий хилча‚ цара ма-бохху, – Iарш йолчунна (Далла) тIе некъ лохур ма бара цара<sup>1</sup>(и 1арш д1алаца г1ерташ, дерриге паччахьалла шайн карадерзо лууш)"".",<p> Далла тIегIертар ма бара уьш.</p>
1866,Вонах цIена ву Иза‚ т1ех лаккхавели Иза цара (керстанаша) дуьйцучух.,
1867,"Цунна тасбихь деш ю ворхI стигал а‚ латта а‚ царна чохь мел берш а (Дала мел кхоьллина х1ума). Цуьнан хастамца тасбихь ца деш хIумма а яц‚ делахь а, шу (х1ай адамаш) ца кхета церан тасбихьах. Баккъалла а, Иза хилла т1ех собаре<sup>1</sup>а‚ гечдийриг а.","<p>Дукха собаре: иштта гочдеш ду кхузахь 1аьрбийн дош хьалимحليم . Цуьнан нийса маь1на ""Шен халкъах дог лозуш верг"" хила герга ду. Дуккха меттигашкахь иштта гочдина а ду иза. Дела ву Шен халкъах дог дозуш, цара мел дукха къинош дича а, царна дуьхьал та1зар ца деш, тоба дан хан юьтуш, собаре.</p>"
1868,Ахь Къуръан доьшуш‚ Оха хьуна а‚ эхартах цатешачарна а юккъехь хилийтина хьулдина кирхьа<sup>1</sup>.,<p>Цара тидаме ца оьцу ахь дуьйцург.</p>
1869,"Оха йина церан дегнашна тIехь гIат (т1екхоьллина х1ума), уьш цунах (Къуръанах) ца кхетийта‚ церан лергашна чохь а къоралла ю. Ахь Къуръана чохь веккъа Ша цхьаъ хьайн Кхиош-Кхобург хьехийча‚ уьш юхабовлу, /бакъдолчух/ къаьхкаш.",
1870,"Тхо дика хууш ду цара стенга ладуг1у, хьоьга шаьш ладугIучу хенахь, /т1аккха/ къайлаха вовшашка хабарш дуьйцуш, зуламхоша олу: ""Шу тIаьхьахIуьттуш ма ду шегахь бозбуунчалла долчу стагана<sup>1</sup>"".","<p>Мунепикъаш бог1ура Делан элча волчу, цунна уллохь охьаховший 1ара, шаьш Къуръане ладоьг1уш ду моттуьйтуш. Ткъа уьш и сийсаздеш бара, вовшашка къайлаха дуьйцуш: « Х1ара бозбуунча ву».</p>"
1871,Хьажал‚ муха далийна цара хьуна масалш‚ тилабелла уьш‚ ницкъ ца кхочу церан /нийса/ некъ /каро/.,
1872,"Цара элира: ""Тхох даьIахкаш а‚ чим а хилча‚ тхо дендийр ду, керла халкъ а хилла?""",
1873,"Ахь āла: ""Шух  тIулг я эчиг‚",
1874,"Я /муьлхха/ кхоьллина хIума хилча а, ша йоккха хуьлуш йолу шун дегнашкахь   /иза а денйийр ю/."" ТIаккха цара эр ма ду: ""Хьан /дендина/ духадерзор ду тхо?"" Ахь āла: ""Дуьххьара шу кхоьллинчо"". ТIаккха цара шайн кортош лестош хьо волчухьа<sup>1</sup>‚ эр ма ду: ""Маца /хир/ ду иза?"" Ахь āла: ""Иза кеста хила тарло"".",<p>Дукха цецбевлла.</p>
1875,Оцу /къемат/дийнахь Цо шуьга кхойкхур ма ду‚ аш Цунна хастамбарца жоп лур ду‚ шуна моьттур ду шаьш кIеззиг бен ца 1ийна (дуьненахь я кошахь).,
1876,"Ахь āла Сан лешка‚ цара олийла (шаьш къамелаш деш) уггаре диканиг. Баккъалла а, шайтIано царна юккъе дов туьссу. Баккъалла а, шайтIа адамна къаьсттина мостагI хилла.",
1877,"Шун Кхиош-Кхобург шу дика девзаш ву. Шена лаахь, къинхетам бийр бу Цо шух‚ я Шена лаахь, Цо шуна Iазап дийр ду. Оха ца вахийтина хьо царна тIехь векал хилла<sup>1</sup>.",<p>Хьан гIуллакх Делан омра дIакхачор ду.</p>
1878,Хьан Кхиош-Кхобург дика бевзаш ву стигланашкахь а‚ лаьттахь а берш. Оха базбина цхьаболу пайхамараш вукхарал‚ Оха делла Давуде Забур.,
1879,"Ахь āла: ""Аш кхайкха шаьш, И /АллахI-Дела/ витина, делий бу бохучаьрга /шайна гIо де алий/"". Церан дōлахь ма дац шуна тIера зен д1аайдар а‚ /я и кхечарна т1е/ дерзор а.",
1880,"Цара шайга кхойкхуш берш<sup>1</sup>шаьш а бу шайн Деле /герга хила/ некъ лоьхуш‚ царах вуно /Далла/ герга верг муьлханиг ву-те /хьоьжуш/. Дог дохуш бу уьш Цуьнан къинхетаме‚ кхоьруш бу Цуьнан Iазапах. Баккъалла а, хьан Кхиош- Кхобучун Iазап хилла шех лардала дезаш.","<p>Мушрикаша Делаца цхьана шайна 1ибадат деш берш (маликаш, 1ийса, 1ийсан нана Марьям, 1узайр, дика 1амалш еш берш) шаьш бу Далла герга некъ лоьхуш, Цуьнан къинхетаме дог дохуш, Цуьнан 1азапах кхоьруш.</p>"
1881,Ма яц цхьа а юрт Оха хIаллакйийр йоцуш къематде дале‚ я Оха шена чIогIа Iазап дийр доцуш. И хилла /Лавхь махьфуз/ жайни чохь яздина /хийцалур доцуш/,
1882,"Тхо духа ца тоьхна Оха аяташ<sup>1</sup>диссорах уьш хьалхалерачара харцдаро бен. Оха елира самудашна<sup>2</sup>эмкал<sup>3</sup>, гуш а йолуш‚ цара цуьнца<sup>4</sup>зулам дира. Оха ца боссабо аяташца<sup>5</sup>кхерам бен.","<p>Аяташ кхузахь далийна му1жизатийн, аьлча а, х1оттаелла низам талхочу /тамаше/ х1уманийн маь1нехь. Мушрикаша аьлла хилла пайхамаре (Д. с. х. ц.): « Сафа олу лам дешига хьовзабе шайна, лаьмнаш д1адаха шайна гонахара». Дала хоуьйту Шен элчане: Ша цара доьхург кхочушдича, т1аккха а цара ийман ца диллича, уьш х1аллакбеш 1азап дуссур ду царна, хьалхалерачу умматашкахь ма хилла.</p> | <p>Самудаш – хьалха хилла цхьа халкъ‚ царна ваийтина элча хилла Салихь.</p> | <p>Дала царна делил хилла (цара шайн пайхамаре дехарна) эмкал хилийтира. Иза даош‚ малош кхаба езаш хилла цара‚ цуьнгахь царна пайданаш а хилла. Амма цара 1осалла дира эмкална урс а хьаькхна. И зулам дарна Дала уьш х1аллакбира.</p> | <p>И эмкал ер бахьанехь Делан та1зарна хьакъ хилира уьш.</p> | <p>Аяташ кхузахь далийна му1жизатийн маь1нехь, хьалха санна.</p>"
1883,"Дагадайта: Оха ма элира хьоьга: ""Баккъалла а, хьан Кхиош-Кхобучо нахах гуо биллина<sup>1</sup>"". Оха ца хилийтира Оха хьуна гайтина хилла долу гар<sup>2</sup>а, Къуръан чохь шена неIалт аьлла долу дитт<sup>3</sup>а нахана питана бен. Оха царна кхерам кхуьссу‚ цо уьш алсам ца боху доккхачу тиларца бен.","<p>Уьш бовзарца‚ царна тIехь ницкъ хиларца. Далла хаьа, цара доьху му1жизаташ шайга кхаьчча а, ийман дуьллур дацара цара. Цундела Дала царна жоп ца ло.</p> | <p>Дала вайн пайхамар буса б1аьрг-нег1ар тохале Буракъ олучу дийната т1ехь Маккара Байтул- Мукъаддасе д1авигар ( ألأسراء Аль- Исраъ), т1аккха цигара д1а Джабраил маликаца ворхх1е стигалухала Шена т1е хьалаваккхар ( أللمعراج Аль- Ми1радж). Пайхамаран дег1аца а, сица а хилла и. Цигахь Дала Шен даккхий му1жизаташ гайтина пайхамаре. Цигахь т1едиллина умматана дийнахь-буса деш долу пхи ламаз. Жайнаша ма дуьйцу, юьхьанца уьш хилла 50. Т1аккха Муса пайхамаран хьехамца Мухьаммадан, Делера салам хуьлда царна, дехарца дайдина 5-нга кхаччалц. Аьлла ду: Делан дош хийца ца делла – кхочущдарехь 5 ду, мела хиларехь 50 ду. Мусаца цхьаьнакхийтира иза 6-чу стиглахь. Тоьлаш долчу дийцаршца нийса а дог1уш, и хилларг хилла х1ижран терахь доладалале цхьа шо хьалха, раджаб беттан 27-чу буса (1ийса дуьнена ваьлла 620-чу шарахь). Пайхамара шена цигахь ялсамани, жоьжахати, заккъумолу дитт гира, аьлча, и аьшнаш ван буьйлабелира мушрикаш. Абу- Джах1ал элира, ца вешаш: «Схьало хурманаш а, даьтта а». И волавелира хурманаш яа даьттанца, олуш: «Д1акхалла, вайна ца девза кхин кхаллар (1аьрбашха: زقوم заккъум)». И хилларг бахьанехь дикка ийман заь1ап долу нах ийманах д1абевлира, ийман ч1ог1а дерш - ч1аг1белира.</p> | <p>Заккъум олуш долу жоьжахатина бухахь кхуьу дитт хилийтина питанна‚ нах зерна.</p>"
1884,"Хьахаде, (х1ай пайхамар): Оха элира маликашка: ""Сужуд де Āдамна<sup>1</sup>"". Цара сужуд дира, иблис доцчо. Цо элира: ""Ас сужуд до ткъа Ахь поппарх кхоьллинчунна?""",<p>Гуора х1отта Адамна.</p>
1885,"Элира /иблисо/: ""Хьажахь! ХIара ву Ахь суна тIехь вазвинарг? Ахь со тIаьхьататтахь къематде даллац‚ цуьнан зурриет тилор ма ду ас‚ цхьа кIеззиг берш боцурш"".",
1886,"Цо (Дала) элира: ""ДIадала! Царах хьуна тIаьхьа милла хIоттахь а,– баккъалла а, жоьжахати ю-кх шуна кхоччуш бекхам.",
1887,"Кхерам таса царах хьайн ницкъ кхочучарна хьайн озаца‚ гулбе (т1ехеца) царна дуьхьал  хьайн дошлой а‚ гIашлой а‚ декъашхо хила цаьрца (церан) хьолехь а, доьзалшкахь а‚ ваIда е царна!” ШайтIано ваIда ма ца йо царна (уьш) Iехабар бен.",
1888,"""Баккъалла а, Сан /дог ц1ена, тешаме болу/ леш, - царна тIехь бакъо яц хьан""<sup>1</sup>. Кхачаме ду хьан Кхиош-Кхобург (уьш шайт1анах 1алашбарехь) векал<sup>2</sup> хилар.","<p>И дешнаш Дала шайт1ане динчу къамелан т1аьхье ю.</p> | <p>Векал – кхузахь: 1алашвийриг. Ша ву, боху Дала элчане, хьо а, ц1ена болу бусалбанаш а церан ширках а, шайт1анан мекарлонах а 1алашвийриг.</p>"
1889,"Шун Кхиош-Кхобург ву шуна  хIорда чухула кеманаш лелош верг шуьга лехийта Шен комаьршаллах<sup>1</sup>(рицкъ) Баккъалла а, Иза хилла шуна къинхетаме.",<p>Рицкъах.</p>
1890,"Шух зен-зулам 1оттаделча  хIорда чохь‚ дIа ма туьлий и, аш Иза воцчуьнга, шайга кхойкхуш берш. ТIаккха Цо шаьш кIелхьардаьхча аренна тIе – шу духадевли<sup>1</sup>. Баккъалла а, адам хили баркалле доцуш.",<p>Далла гIуллакх дарх.</p>
1891,Шу тешна хили-те Цо шу аренан цхьана декъана бухадохуьтург  цахиларх я Цо шуна тIе дарц хьовзор цахиларх? ТIаккха шуна карор ма вац шайна векал<sup>1</sup>.,<p>ГIоьнча.</p>
1892,"Я шу тешна дара-те Цо шу цунна (хIорда) чу /цкъа шун доIа бахьанехь Оха арадаьхначул тIаьхьа/ юха а дерзориг цахиларх, тIаккха шуна тIе механ дарц хьавзийна, цо шу хи буха дохуьйтур долуш, шу ца тешаш хиларна? ТIаккха шуна карор вац шайна Тхуна тIехь цуьнца / бекхам эца/ тIаьхьаваьлларг<sup>1</sup>.","<p>Тхуна тIехь шуна гIо лоцуш верг, шуна Тхоьгара ч1ир оьцург.</p>"
1893,Оха сийдина (леерам бина) Āдаман кIентех<sup>1</sup>‚ Оха лелийна уьш аренца а‚ хIорда чухула а‚ рицкъ делла царна цIенчух‚ Оха базбина уьш Тхаьш кхоьллинчу /халкъех/ дуккхачарах базбарца.,"<p>Нахана (адамашна). Кхузахь к1ентийбохучо мехкарий (зударий)бохург чулоцу. Дала даздина адамаш массо а Ша мел кхоьллинчу халкъал хьекъалций а,1илманций а, маттаций а, 1аламна чохь мел йолчу х1умане цунна болх байтарций а.</p>"
1894,"Оцу /къемат/дийнахь Оха кхойкхур ду дерриге а адамашка шайн имамаца<sup>1</sup>. Шен жайна шен аьтту куьйга делларг милла велахь а и, цара шайн жайна доьшур ма ду‚ царна цуьрриг зулам дийр ма дац.","<p>Имамаца – кхузахь: жайнаца. Къематдийнахь массо а адам т1екхойкхур ду шега ша дуьненахь волуш йина хилла йолу 1амал д1аязйина долу жайна шега дала, цуьнца шена бекхам бан.</p>"
1895,"Кхузахь<sup>1</sup>бIаьрса<sup>2</sup>доцуш милла хиллехь а, – иза эхартахь а бIаьрса доцуш хир ву‚ некъаца уггар тилавелларг а ву.","<p>Дуьненахь.</p> | <p>Б1аьрса доцуш – кхузахь: деган б1аьрса. Нийсачу новкъа, диканна т1е ца нислуш верг. Б1аьрса доцучух тера лерина и Дала. Эхартахь а и хир ву декъалхиларан, Делан 1азапах к1елхьарваларан некъ ца гуш.</p>"
1896,Уьш герга хилира Оха хьоьга ваьхьица доссийначух хьо дIатилаван<sup>1</sup>хьоьга Тхуна тIехь кхидерг кхоллийта. ТIаккха хьо доттагI лаьцна хир ма вара цара!,"<p>Маккан мушрикаш дукха г1иртира пайхамар шега доссош хиллачу ваьхьех д1ахьавзо. Иштта, уьш реза бара цхьана Далла – Аллах1ана 1ибадат дан, нагахь санна пайхамара шайн деланаш, шайн дайн 1адаташ сийсаза ца дахь. Царна лаара шайн лаьтта т1ехь деза (хьарам долу) ц1а дан, Дала даздинчу Ка1бих тера. Оцунах дара царах хьалдолчара шайна, мискачарех къаьсттина, мажлис х1оттае, аьлла пайхамаре дехар а. Церан цу массо а мекарлонех ларвира Дала элча.</p>"
1897,Оха хьо (бакъдолчунна т1ехь) ца сацийнехьара‚ хьо герга вара жимма царна тIетовжа.,
1898,ТIаккха /хьо мушрикашна цхьа жимма а гергавахана хиллехь/ Оха хьоьга /Iазап/ Iовшийтина хир дара шозза дахарехь а‚ шозза валарехь а‚ тIаккха хьуна Тхуна дуьхьал гIоьнча карор ма вацара<sup>1</sup>.,"<p>Дала боху Мухьаммад элчане: хьо цу мушрикашца бертавахана хиллехьара цара бохучунна т1ехь, ахь доккха къа дина хир дара – цунна хьуна шозза алсам 1азап хир дара дуьненахь а, эхартахь а. Аятан 1алашо ю Дала бакъдолчунна т1ехь ч1аг1варца элчанах дина Шен сий билгалдаккхар.</p>"
1899,Уьш герга бара хьо оцу лаьттара (Маккара) херван‚ хьо цу чуьра (Маккара) араваккхархьама. ТIаккха хьол тIаьхьа уьш кIеззиг бен 1ийр ма бацара (Дала Iазап дийр дара царна).,
1900,Оха хьол хьалха бахкийтинчу Тхан элчанийн Iедалехь<sup>1</sup>ду иза. Хьуна карор ма дац Тхан Iедалан хийцдалар.,"<p>Хьалхалерчу умматашкахь Делан 1едал хилла цара шайга бахкийтина элчанаш махках баьхча, и халкъаш х1аллакдар. Изза хир дара Маккан ох1лах а, цара Мухьаммад Маккара араваьккхина хиллехьара. Дала и ца дайтира цаьрга, делахь а, элча Делан омраца шен лаамехь аравелира Маккара.</p>"
1901,"Ахь ламаз хIоттаде малх дIакерчачу хенера буьйсанан бодане кхаччалц‚ сатасаран Къуръан<sup>1</sup>а деша (Iуьйре-ламаз де). Баккъалла а, сатасаран Къуръан хилла шена тешаллаш долуш<sup>2</sup>.","<p>Къуръан – кхузахь قرءان Къуръанаьлла сатасаран (1уьйр-) ламазах, цигахь дехха Къуръан дешар оьшуш долу дела. Кху аятехь ишар ю Дала бусалбанашна т1едихкина пхеа а ламазе: малх д1акарчаран хан – делкъ-ламаз а, малхбуз – ламаз а, буьйсанан боданашка кхаччалц – маьрк1аж-ламаз а, пхьуьйр-ламаз а, сатасаран Къуръан – 1уьйр-ламаз а.</p> | <p>Буьйсанан а, дийнан а маликаша тешалла дийр долуш. Хьадисехь ду : « Шуна т1ехь хийцало маликаш буса а, дийнахь а, вовшахкхета уьш малхбуз-ламазехь а, 1уьйр-ламазехь а » . </p>"
1902,Буьйсанах а (цхьана декъехь) ахь къахьега айхьа цуьнца (Къуръан дешарца) совнаха ламазашкахь – хьан Кхиош-кхобучо хьо вахийта тарло хастаме меттиге<sup>1</sup>.,"<p>Хастаме меттиг مقام محمود (макъам махьмуд) – къематдийнахь Далла гергахь сийлахь меттиг, пайхамарна шапаIат дан пурба лур долу меттиг.</p>"
1903,"Ахь āла: ""Сан Кхиош-Кхобург! Сан чуг1ойла хилийталахь бакъдолчун а, сийлаллин а не1арехула, сан араволийла а хилийталахь бакъдолчун а, сийлаллин а не1арехула<sup>1</sup>. Хилийталахь суна гIоьнна Хьайгара бакъо а, ницкъ а (Хьан мостаг1ех со ларвеш, Хьан дин даздеш)"".","<p>Ибн-1аббаса и аят иштта даьстина: со кхиош-кхобуш волу сан Дела, Ахь сайн коша чу верзавелахь со хазчу кепара, бакъон т1ехь. Ахь ара а ваккхалахь со сайн коша чуьра къематдийнахь хазчу кепара, бакъон т1ехь. Хьасанан а, Дзахьāкан кхетамехь, مدخل чуг1ойлаМадинате доьрзуш ду, ткъа مخرج араволийла– Макка .Мушрикаша вен хьовзийна, Маккара Мадинате д1акхелхаш, пайхамара Делан омраца дина до1а ду иза. Дала цуьнан до1ина хаза жоп а делира, цуьнан дин кхечу динел хьала а даьккхира.</p>"
1904,"Ахь āла: ""Бакъдерг деана‚ харцдерг д1адаьлла. Баккъалла а, харцдерг д1адала дезаш хилла""<sup>1</sup>.","<p>Макка яьккхинчу хенахь ( х1ижран 8-чу шарахь) Делан элча волавелира Ка1бина чохь хилла 360 жа1арш (ц1уш) к1егъеш, аракхисса, и аят а доьшуш.</p>"
1905,"Оха доссадо Къуръан чуьра (аяташ) муъмин нахана /дегнашна а, дог1машна а) дарба дерг а‚ къинхетам берг а. Зуламхошна – цо дараш (зен) бен сов ца доху.",
1906,"Оха адамна ниIмат делча, – и юхаволу‚ генаволу / Тхуна 1ибадат дарх/‚ ша бохамо схьалаьцча, и хуьлу /Делан къинхетамах/ догдиллина.",
1907,"Ахь āла: ""Массо а ву Iамал еш шен-шен кепара"". Шун Кхиош-Кхобург дико хууш ву новкъаца /массарал/ нисвелларг милла велахь а.",
1908,"Цара хьоьга хоьтту сих /лаьцна/.Ахь āла: ""Са сан Кхиош-кхобучун гIуллакхах ду. Шуна Iилма кIеззиг бен ца делла"".",
1909,Тхуна лиънехьара‚ Оха дIадаьккхина хир дара хьоьга Тхаьш ваьхьица делларг – тIаккха хьуна карор вац хьайна цуьнца Тхуна тIехь векал (и духадерзо ницкъ берг),
1910,Хьо Кхиош-Кхобучуьнгара къинхетам а бен<sup>1</sup>. Цуьнан комаьршалла хьуна тIехь йоккха хилла.,"<p>Дала Шен къинхетамца дити Къуръан пайхамаран а, цуьнан асхьабийн а дегнашкахь.</p>"
1911,"Ахь āла: ""Адамаш а‚ жинаш а гулделча хIокху Къуръанах тераниг дан‚ дийр дацара цара цунах тераниг‚ царах цхьаберш вукхарна накъостий хилча а"".",
1912,Оха хIокху Къуръан чохь нахана билгалдаьккхина массо а х1ума. Т1аккха а дукхахболу нах керстаналла доцчунна дуьхьал хилира.,
1913,"Цара элира: ""Тхо цкъа а тешар ма дац хьох ахь ца даккхахь тхуна лаьттах хьаст (шовда),",
1914,Я хьуна хурманийн а‚ кемсийн а беш ца хилахь‚ цунна юккъехула ахь хин татолаш ца дахкахь.,
1915,"Я стигал ахь тхуна тIе, ахь ч1аг1 ма-дарра,  кескашца ца йожаяхь‚ я хьо тхуна дуьхьал Дела а‚ маликаш а далош ца ваг1ахь‚",
1916,"Я хьан хазйинчу х1уманийн (дашо) цIа ца хилахь‚ я хьо стигла ца валахь. Цкъа а тешар дац тхо хьан /стигал/ валарх а, ахь тхуна жайна доссадалц‚ оха ша доьшуш а долуш"". Ахь āла: ""Вонах цIена ву сан Кхиош-Кхобург‚  ткъа со адам - элча бен ма вац.""",
1917,"Нах (керстанаш) ца совцийна тешарх (ийман дилларх) шайга нийса некъ беъча а‚ ""Адам доуьйту ткъа Дала элча хуьлий?"" шаьш аларо бен.",
1918,"Ахь āла: ""Лаьттахь паргIат лелаш маликаш хиллехь‚ цаьрга доссийна хир дара Оха стиглара малик, элча а хилла"".",
1919,"Ахь āла: "" Кхачам бу Дела теш хилар  суна а‚ шуна а юккъехь. Баккъалла а, Иза хилла Шен леш /сов дика/ бевзаш а‚ гуш а"".",
1920,"Дала нисвеш верг – иза ву нийсачу новкъахь верг‚ Дала тилабала буьтуш берш – хьуна карор ма бац царна гIоьнчий, И Ша воцург. Оха гулбийр бу уьш къематдийнахь шайн яххьаш тIехь бIаьрса доцуш‚ мотт ца хууш‚ къора. Церан чугIойла – жоьжахати /-н цIе/ ю. И ма яйнехь‚ Оха царна алу совйоккху.",
1921,"Иза царна бекхам бу уьш Тхан аятех ца тешаш хиларна а‚ цара аларна а: ""Тхо даьIахкаш а‚ чим а хилча‚ керла халкъ хилла дендийр ду, ткъа?""",
1922,"Царна ца го-техьа и стигланаш а‚ латта а кхоьллина волу Дела ницкъ кхочуш хилар и саннарг юхакхолла? Цо царна шегахь шеко йоцу Iожалла йиллира, - т1аккха а зуламхоша керстаналла бен къобал ца дира.",
1923,"Ахь āла: ""Шу хилча а сан Кхиош-Кхобучун къинхетаман хазнийн доладеш‚ бIаьрмециг хир ма дара шу, уьш (и хазнаш) шайгара дIадовларна кхоьруш. Адам хилла пис (сутара)<sup>1</sup>.","<p>Рицкъ лур дацара аш дала дезачунна‚ догIа доуьйтур дацара аш, и шайн карахь хиллехьара.</p>"
1924,"Оха делира Мусага исс билгала долу делил<sup>1</sup>. Ахь хаттал Исраилан кIенташка: иза (Муса) царна т1е веъча‚ ФирIавна цуьнга ма элира: ""Суна хета хьо‚ Муса‚ /наха/ хьайна бозбуунчалла дина верг ву"".","<p>Исс билгала долу делил – Дала Мусага, и пайхамар хилар чIагIдеш, делла исс Iаламат: Iаса, куьг кIайдалар, хи далийтар; (цатешачарна т1екхисса) ц1оз, мезий, пхьидаш; цIий, хIорд бекъар (Муса а, Исраилан кIентий а дехьа бовлийта а, ФирIавн а, цуьнан бIо а бухабахийта а), йокъана шераш (догIа ца доьлхуьйтуш). Цаьрца кхерам тосуш хилла Мусас цатешачарна.</p>"
1925,"Цо элира: ""Хьуна хиъна: хIорш ца диссийна стигланийн а‚ лаьттан а Эло бен‚ гуш йолу билгалонаш а йолуш. Суна хета‚ хIай ФирIавн‚ хьо хIаллакхир ву"".",
1926,ТIаккха цунна (ФирIавнна) лиира уьш (Исраилан кIентий) лаьттара (Мисрара) д1алахка‚ Оха иза а‚ цуьнца мел верг - массо а хина бухавахийтира.,
1927,"Оха элира цул тIаьхьа Исраилан кIенташка: ""(Х1окху) лаьттахь дāха‚ эхартан (къематде х1оттаран) ваIда деъча‚ Оха шу д1адуьгур ду /Далла хьалха/ вовшашца ийна /ийман диллинарг – керста, диканиг – вониг/"".",
1928,Бакъдолчуьнца доссийна Оха иза /Къуръан/‚ бакъдолчуьнца доьссина иза /Далла гергара/. Хьо ца ваийтина<sup>1</sup>Оха хаамча а‚ кхерамча а волчу хьолехь бен.,<p>Ийман диллинчарна ялсаманица кхаъ боккхуш‚ керстанашна жоьжахатица кхерам тосуш.</p>
1929,Къуръанан а дакъош а<sup>1</sup>дина Оха хьоьга и паргIат<sup>2</sup> дешийта нахана. Оха и доссийна кIез-кIеззиг доссорца.,"<p>Доькъуш доссийна, дерриг цкъа ца доссош.</p> | <p>Къуръан доьссина 23 шарахь.</p>"
1930,"Ахь āла: ""Теша цунах‚ я ма теша (Къуръанах)! Баккъалла а, шайна цул хьалха Iилма делларш и (Къуръан), шайна доьшуш, чIенигишна тIе гуора оьгу<sup>1</sup>"".","<p>Жайнан ох1лах шаьш хьалха Делан жайнаш дешна хилла болу 1еламнах, Къуръан доьшуш хезча, боьлхура, дукха дагна 1аткъам хуьлий. Цу аятан чулацам бу:аш Къуръанан аяташ харцдарх, шул тоьлуш а, шул дика хууш а хиллачара бакъдина уьш.</p>"
1931,"Цара (1илма деллачара) олу: ""Вонах цIена ву тхан Кхиош-Кхобург‚ тхан Кхиош-Кхобучун ваIда кхочушхилла"".",
1932,"ЧIенигашна тIе иэга уьш, боьлхуш‚ цо (Къуръан дешаро) уьш совбоху /Далла/ муьтIахь хиларца.",
1933,"Ахь āла: ""Шу кхайкха /Деле/ АллахI алий‚ я Къинхетаме верг<sup>1</sup>алий. Шу муьлхачуьнца (ц1арца) кхайкхахь а −/дика ду/‚ Цуьнан хаза цIерш ю"". Хьайн ламаз дукха чIогIа (аз айдина) а ма де‚ сов меллаша (аз лаг1дина) а ма де‚ цу юккъехь некъ лаха хьайна<sup>2</sup>(юккъерчу барамехь).","<p>ألرحمان Рахьман – т1ех къинхетаме волу Дела – Аллах1.</p> | <p>Юккъерчу барамехь де ламаз, аьлча а ламаз т1ехь доьшу Къуръан- т1ех ч1ог1а а доцуш, т1ех меллаша а доцуш деша. </p>"
1934,"Ахь āла: ""Хастам бу Далла, доьзалхо (Шена) ца лаьцначу‚ Шена паччахьаллехь /мулкехь/ накъост (оьшуш) ца хиллачу. Сийсазаллах /ларван/ гIоьнча а ца эшна Цунна"". Воккха виэ Иза воккхаварца!",
1935,Хастам бу Далла‚ Ша Шен лега жайна доссийначу‚ цу чохь (Къуръан чохь) нийса доцург ца далийна Цо<sup>1</sup>.,<p>Цу Къуръан чохь хилпалонаш‚ галморзахаллаш яц.</p>
1936,"Нийса хилла долу /жайна ду иза/, цунах /цатешачарна/ кхерам хилийта Шегара чIогIачу ницкъаца‚ шаьш диканаш деш болчу муъмин нахана кхаъ баккхийта царна хаза ял хиларца.",
1937,Уьш цу чохь<sup>1</sup>гуттар лаьтташ.,<p>Ялсаманехь.</p>
1938,"Кхерам таса шаьш олучарна: ""Дала доьзалхо лаьцна"".",
1939,Царна цуьнца цхьа а Iилма дац‚ церан дайшна а (ца хилла и). Инзаре доккха хили церан багахула долург (доккха къа хиларан) дашца. Харцдерг бен ма дац цара олуш дерг.,
1940,Хьо хила мега хьайн дог дохош церан ларшца (уьш бахьанехь сингаттаме а хилла)‚ халахеташ хIокху хабарех а уьш ца тийшича.,
1941,"Оха лаьтта тIехь мел дерг хаздина цунна (лаьттана), уьш зерхьама: муьлха ву-те Iамалца уггар диканиг?",
1942,Оха хуьлуьйтур ю цу тIехь мел ерг декъа латта (т1ехь х1умма а йоцуш).,
1943,Я хьо моьттуш вара-те и хьехан а‚ ракъиман<sup>1</sup>а дай Тхан аяташна /юккъехь/ тамаше хIума хилла?,"<p>Ракъим رقيم – цу нокхин (хьехан) дайн цIерш а‚ хабар а дуьйцуш хилла долу у‚ я кехат. Цхьаболчу тафсиран 1еламнахана хетарехь, и Айлат ц1е йолчу меттиган уллохь боьра бу. Цхьа кхечара хьех хиллачу ламанан ц1е ю аьлла. Цхьанахь иза оцу къонахийн коьртехь верг ву, аьлла, шех аль-калб(""жаьла"") олуш хилларг, жаьла царца хилла а ца хилла.(Ибн Касиран тафсир).</p>"
1944,"Хьахаде /цаьрга, хIай Мухьаммад/: цхьа къонахий д1а ма лечкъира хьеха чу‚ цара элира: ""Тхан Кхиош-Кхобург‚ Хьайгара къинхетам лолахь тхуна‚ атта делахь тхуна тхан гIуллакхехь нисдалар"".",
1945,Оха церан лергаш д1акъевлира хьеха чохь масийтта шарна<sup>1</sup>.,<p>Масийтта шарна наб кхитийра царна.</p>
1946,"ТIаккха Оха уьш денбира (самабехира) Тхайна хаархьама /нахана гучудоккхуш/, шина тобанах муьлханиг ю цара яьккхина хан дика ягаръеш.",
1947,"Оха дуьйцу хьоьга церан хабар бакъдолчуьнца. Баккъалла а, уьш къонахий бара шайн Кхиош-Кхобучух тешна‚ Оха совбехира уьш нийсачу некъаца.",
1948,"Оха чIагIдира церан дегнаш, уьш хьалагIевтича. Цара элира: ""Тхан Кхиош-Кхобург‚ стигланийн а‚ лаьттан а Эла ву Хьо‚ оха кхойкхур<sup>1</sup>ма дац И воцчу Деле, – тIаккха оха гIалат дерг эр ма дара!","<p>Кхайкхарدعاء боху дош цигахь а, кхечахь а дог1уш ду 1ибадатбохучу дешан маь1нехь.</p>"
1949,"ХIокху тхан къомо Иза воцург /кхин/ деланаш лаьцна. Цара деънехьара царна тIехь билгала делил! Мила ву ткъа вуно зуламе ша Далла тIехь харцдерг кхоьллинчул?""",
1950,"""Шу царах а‚ цара, Дела а витина, Iибадат дечух а дIакъаьсти‚ хьеха чу дIаловчкъийша – шуна баржор бу шун Кхиош-Кхобучо Шен къинхетамах /къинхетам/‚ Цо шуна аьтто бийр бу шун г1уллакхашкахь<sup>1</sup>"".",<p>Иштта элира цаьрга цхьаболчу ийман диллинчу наха. Аттачу доккхур ду шуна рицкъ лаха бахьанаш.</p>
1951,"Хьуна го, малх схьакхетачу хенахь церан хьехана аьтту агIорхула дIахьаьвзаш, дIабузучу хенахь – царах дIатуьлуш аьрру агIорхула, уьш цуьнан (хьехан) парг1атчу меттигехь а болуш. Иза Делан делилех ду. Дала нисвеш верг – иза нийса верг ву‚ Дала тилавала вуьтуш верг – хьуна цкъа а карор ма вац цунна нийса некъ хьоьху г1оьнча.",
1952,"Хьуна моьтту уьш сема бу‚ ткъа уьш наб еш бу‚ Оха берзабо уьш аьтто агIор а‚ аьрру агIор а /латте церан дог1маш ца даийта/. Церан жIаьла, шен ши ког а баржийна, неIсагIехь ду. Царна тIекхиънехь, – юхавер вара хьо ведда‚ т1ехдер ма дара хьан царах кхерар.",
1953,"Иштта денбира (самабехира) Оха уьш, цаьрга вовшашка хаттийтархьама. Царах олучо элира: ""Мел лаьттира шу (оцу хьолехь)?"" Цара элира: ""Тхо лаьттира цхьана дийнахь я дийнан декъахь<sup>1</sup>?"" Цара элира: ""Шун Кхиош-Кхобург дика хууш ву шу мел лаьттинехь а. Аш вахийта шайх цхьаъ хIокху кехаташца<sup>2</sup>гIала. Лохийла цо уггар цIена кхача – цунах рицкъ дохьийла цо шуна‚ сема хуьлийла иза‚ цхьаьнга ма хоуьйтийла цо шух дерг.",<p>Массийтта сохьтехь.</p> | <p>Ахчанца.</p>
1954,"Баккъалла а, уьш шуна тIенислахь, цара тIулгаш деттар ду шуна‚ я шу духадерзор ду шайн дине – тIаккха цкъеллига цкъа а даккхийдер дац шу!""",
1955,"Иштта Оха царна тIе /нах/ нисбалийтира, царна хаийтархьама Делан ваIда бакъ юйла‚ сахьт– цу чохь шеко йоцийла (къематде х1уттур хиларна). Церан гIуллакхехь вовшашца галморзахбевлира уьш. Элира (цхьаболчара): ""ГIишло е царна тIехула (хьехана гонахула). Церан Кхиош-Кхобург дика хууш ву царах дерг"". Церан гIуллакхна тIехь тоьллачара элира: ""Царна тIехь маьждиг (ламаз ден меттиг) дийр ду вай"".",
1956,"Цара эр ду: ""Кхоъ ву (уьш)‚ церан доьалгIаниг – церан жIаьла ду"". Олу /цхьа кхечара/: ""Пхиъ ву (уьш)‚ церан йолхалгIаниг – церан жIаьла ду""‚ гучахь доцург хаа гIерташ. Олу /вукхара/: ""ВорхI ву‚ церан борхIалгIаниг – церан жIаьла ду"". Ахь āла: ""Сан Кхиош-Кхобург дика хууш ву церан терахь (уьш маса хиллехь)‚ уьш ца бевза кIеззигчарна бен"". Цаьрца ма къийса билгалдолчуьнца бен. Царах лаьцна х1окхарах цхьаьнга ма хетта.",
1957,"Ахь аллане а ма алалахь цхьана хIуманна тIехь: ""Ас дийр ду иза кхана,",
1958,"Далла лаахь""‚−олуш бен. Хьайн Кхиош-Кхобург дагаваийталахь хьуо вицвелча‚ āлалахь: ""ХIокхул а нийсачунна герга вахийта мега со сайн Кхиош-Кхобучо"".",
1959,Шайн хьеха чохь уьш лаьттира кхаа бIе шарахь‚ /кхин/ исс /шо/ т1етуьйхира царна (шерашна).,
1960,"Ахь āла: ""Дела дика хууш ву уьш мел лаьттира‚ Цуьнгахь ю стигланийн а‚ лаьттан а къайле"". Ма дика гуш ву Иза (ган мел дезарг)! Ма дика хезаш ву Иза (хаза мел дезарг)! И воцург цхьа а доладийриг ма вац царна‚ Шен хьукамехь цхьа а накъост ца лоцу Цо<sup>1</sup>.","<p>Шен хьукамехь цхьа а накъост ца лоцу Цо– Ша хьукам деш, цхьаьнга а накъосталла ца дойту цо, цхьаннах а дага а ца вуьйлу Иза.</p>"
1961,Ахь дийца (Iамаде) хьайга ваьхьица деллачу хьайн Кхиош-Кхобучун жайнах. Вац Цуьнан дешнаш хуьйцуверг‚ хьуна цкъа а карор яц Цунна Шена т1е йоцург дIавада меттиг.,
1962,"Хьо собаре хила шайн кхиош-кхобучу Делан юьхь езаш, Цуьнга Iуьйранна а, суьйранна а кхойкхучаьрца. Хьайн ши бIаьрг дIа ма берзабе царах, дуьненан хазалла езаш‚ хьо муьтIахь ма хила Оха шен дог Тхо хьехорна гIовпал<sup>1</sup>динчунна а‚ шен дезаршна тIаьхьахIоьттинчунна а‚ – цуьнан гIуллакх эрна хилла.","<p>Г1овпал – 1арбийн маттахь غافل – само ца йийриг, бен ца хетарг.</p>"
1963,"Ахь āла: ""Бакъдерг ду шун Кхиош-Кхобучуьнгара. Шена лиънарг тешийла‚ шена лиънарг керста хуьлийла"". Баккъалла а, Оха кечйина зуламхошна /жоьжахатин/ цIе‚ цуьнан пенаша гобийр бу царах. Цара гIо дехахь‚ царна гIо дийр ду хица‚ ша лалийначу эчигах тера долчу, яххьаш а ягаеш. Ма вон малар ду-кх! Вон хилла /церан/ чуг1ойла(жоьжахате)!",
1964,"Баккъалла а, ийман диллинарш а‚ дика 1амалш йинарш а, – баккъалла а, Оха эшор ма яц хаза Iамал йинчун ял.",
1965,"Уьш бу шайна Iадн<sup>1</sup>(ялсаманин) бошмаш ерш‚ шайн /когаш/ бухахула хиш оьхуш‚ хазбийр бу уьш цу чохь дашо х1азаршца‚ цара тIедухур ду атласан а, деза дарийн баьццара духар а‚ цу чохь шаьш маьнгешна тIетевжина лаьтташ. Ма дика мēла бу-кх! Хаза хили (церан) чуг1ойла (ялсамане) !",<p>Ялсаманин цIе.</p>
1966,Масална валаве царна ши стаг<sup>1</sup>. Цу шиннах цхьанна Оха кемсийн ши беш хилийтина‚ цу шинна (бешана) го бира Оха хурманашца‚ цу шинна юккъехь ялта хилийтира.,"<p>Хьоьга хьайн уллора миска нах д1алелхабе, бохучу мушрикашна даладе церан масал. Уьш хилла Бану- Исраилех ши ваша: цхьаъ ийман диллина, важа- керста. Шайн дегара ирсана дуккха даьхни кхаьчна хилла царна. Керстано шен хьолах ши беш эцна, ткъа муъмин стага шен берриг бахамца Делан новкъахь харжаш йина. Т1аккха керста шен къийвеллачу вешех кхердаш хилла. Дала цу керстанан и бошмаш х1аллакйина. И масал далийна Дала Шена муьт1ахь хиллачу бусалба стагана а, шен хьолаца кураваьллачу керста стагана а.</p>"
1967,Шина а бешо шайн даар<sup>1</sup>делира‚ цунах (стоьмех) хIумма а ца телхира. Царна юккъехула хи дигира Оха.,<p>Стоьмаш.</p>
1968,"Цунна хилира стоьмаш, тIаккха цо шен накъосте элира, и шеца къамел деш а волуш: ""Сан хьайчул алсамо бу бахам а‚ со хьол сийлахьо ву накъостий хиларца а"".",
1969,"И шен беша велира‚ шена зулам деш а волуш‚ цо элира: ""Суна ца моьтту цкъеллига цкъа а дIаер ю /хIара беш/.",
1970,"Суна ца моьтту сахьт<sup>1</sup>хIуттур ду. Со сайн Кхиош-Кхобучуьнга дIаверзавахь, суна кароза дуьсур ма дац дIаверзарца цул диканиг"".",<p>Къематде.</p>
1971,"Элира цуьнга цуьнан /бусалба/ накъоста, ша цуьнга къамел деш волуш: ""Ахь керстаналла до ткъа хьо кхоьллинчунна поппарх‚ тIаккха тIадамах‚ тIаккха хьо Ша нисвина волчу /онда/ стаг а хилла?",
1972,"Делахь а, сайх лаьцна аьлча‚ Иза АллахI ву – сан Кхиош-Кхобург‚ сайн Кхиош-Кхобучуьнца цхьа а накъост лоцур вац аса-м!",
1973,"Хьуо хьайн беша  вахча‚ ахь аьллехьара: ""МашаАллахI! Делаца бен ницкъ ма бац"". Хьуна со гуш велахь хьайл ледаро хьолаца а‚ доьзалшца а,",
1974,Сан Кхиош-кхобучо суна дала а мега хьан бешал а диканиг‚ доссадан цуьнан (хьан беша) тIе стиглара хьесап<sup>1</sup>– тIаккха цунах шера а меттиг хуьлуш (лаьттаца д1ашарйина)‚,"<p>Хьесап – кзузахь: цхьа та1зар, масала, чIогIачу мохаца догIа.</p>"
1975,"Я цуьнан хи (лаьттах) д1ахудуш‚ хьан цкъа а ницкъ ца кхочур боцуш и карадан"".",
1976,"Гобира цуьнан стоьмех (х1аллакхиларо)<sup>1</sup>‚ и волавелира шен куьйгаш вовшех детта, ша цунна (бешана) харж ярна‚ ткъа иза (беш) шен бух тIехь еса йолуш. Цо олу: ""Ас ца лаьцна хиллехьара сайн Кхиош-Кхобучуьнца цхьа а накъост!""",<p>ХIаллакхилира цуьнан стоьмаш.</p>
1977,"Ца хилира цунна /гIоьнчийн/ тоба, ша цунна гIо деш Дала динчунна дуьхьал. И ша ца хилира шена гIо далуш!",
1978,Цигахь гIо – хьакъ волчу Делан ду. И ву дика верг мēла баларца а‚ дика верг /хаза/ тIаьхье хилийтарца а.,
1979,"Дāладе царна масална дуьненан дахар: Оха стиглара доссийна хи (дог1а) санна ду иза – цунах ийра лаьттан ораматаш. Т1аккха царах дакъаделла асарш хилира, шаьш мехаша д1аса а даржадеш<sup>1</sup>. Хилира Дела массо а хIуманна тIехь ницкъ болуш.","<p>Х1окху аятехь дуьне а, цуьнан хазалла а Дала тардеш ду ишттачуьнца: дог1а деъча, лаьттах хаза вовшех ийна ораматаш схьадолу, массо а меттиг хаза къагало. Т1аьхьа и дерриге а ораматаш дакъалой, яраш хуьлий, мехо д1асаяржаеш юьсу. Цуьнга тера, дуьне а тишаделла, доьхна д1аг1ур долуш ду.</p>"
1980,Бахам а‚ кIентий а – дуьненан дахаран хазалла ю - бухадуьсуш долу диканаш<sup>1</sup>тоьлу хьан Кхиош-Кхобучун гергахь мēлаца а‚ тоьлу догдахарца а.,"<p>Бухадуьсуш долу диканаш – муьлхха Делера мела хир болу дика Iамал. Ибн – Iаббаса аьлла, уьш дийнахь - бусий деш долу пхи ламаз ду, иштта муьлхха эхартан дуьхьа еш йолу дика Iамал ю. Хьадисехь ду: سبحان ألله و ألحمد لله ولا اله ألا ألله و ألله اكبر «СубхьаналлахIи, валхьамду лиллахIи, вала илахIа иллаллохIу, валлохIу акбар –уьш ду бухадуьсуш долу диканаш».</p>"
1981,Оха лаьмнаш дуьйладолуьйтучу (д1а-схьадаржочу) /къемат/ дийнахь‚ хьуна гур ду латта шарделла. Оха схьагулбийр бу уьш (берриге а)‚ бухавуьтур вац царах цхьа а.,
1982,"Хьан Кхиош-Кхобучун хьалха д1ахIиттор бу уьш мог1ара: шу даьхкина Тхо долчу, Оха шу дуьххьара ма-кхоллара. Шуна-м моттара Оха шайна /Тхуна дуьхьалкхетаран/ хан юьллур яц‚ аьлла.",
1983,"Охьадуьллур ду тептар (адамаша дуьненахь мел йина дика а. вон а 1амал д1аязйина долу) ‚ тIаккха хьуна гур бу къинош динарш цу чохь долчух кхоьруш‚ шаьш олуш: ""Ма бāла бу вайна‚ х1ара х1у тептар ду? ХIокхо -м буха ца дитина жиманиг а‚ я доккханиг а тергал ца деш!” Царна карийра шаьш /дуьненахь долуш/ динарг (шайна) хьалхадиллина. Зулам ца до хьан Кхиош-Кхобучо цхьанна а.",
1984,"Дагадаийта! Оха ма аьллера маликашка: ""Сужуд де Āдамна"". Цара сужуд дира, Иблис доцчо – и дара жинех‚ цо ла ца дуьйг1ира шен Кхиош-Кхобучун омране. Ткъа аш лоцу иза а‚ цуьнан зурриет а доттагIий‚ Со а вуьтий‚ – уьш шуна мостагIий ма-бу?! Ма вон бу-кх зуламхошна /шаьш бина/ хийцам!",
1985,Ас уьш<sup>1</sup> стигланаш а‚ латта а кхолларан а ‚ уьш шаьш кхолларан а‚ тешаш ца хIиттийна. Со ца хилира /и Сан халкъ/ тилош берш гIоьнчий лоцург а.,"<p>Уьш – кхузахь: шайт1анаш; наха а, жинаша а Дела а витина шайна 1ибадат деш йолу х1уманаш. Царца цхьанна а х1уманца дага ца волу ша, боху Дала. Уьш х1унда лоьцу аш Шена накъостий?</p>"
1986,"Оцу /къемат/дийнахь Цо (Дала) эр ду: ""Кхайкха аш шаьш Сан накъостий бу‚ бохуш‚ чIагIбеш хиллачаьрга!"" Уьш кхайкхира цаьрга. Цара оцарна жоп ца делира‚ Оха хилийтира царна юккъехь хIаллакхилар (жоьжахати бахийтар).",
1987,Гира къинош диначарна /жоьжахатин/ цIе‚ царна хиира шаьш цу чу кхочур дуйла‚ ца карийра царна цунах дIасахьовзийла<sup>1</sup>.,"<p>И дерриг къематдийнахь хиндерг ду. Кхузахь а, кхечахь а: Дала яханчу хенахь дуьйцу и хирг хилар Шена дика хуу дела.</p>"
1988,Оха /къастош/ далийна хIокху Къуръан чохь нахана массо а тайпа масал. Адам хилира вуно дукха хIуманашца къуьйсуш.,
1989,Цхьа а дуьхьало ца хилла нахана /Делах/ теша шайга нийса некъ беъча‚ шайн Кхиош-Кхобучуьнга гечдар деха а – цаьрга хьалхалерачийн масал даро бен‚ я шайна хьалха Iазап х1оттаро бен.,
1990,Оха ца бохкуьйту элчанаш кхаъ боккхуш а‚ кхерам тосуш а бен. Цатешачара харцдолчуьнца къуьйсу бакъдерг кIелдитархьама. Сан аяташ а‚ шайна кхерам теснарг а сийсазадеш тIелаьцна цара.,
1991,"Мила ву зуламе шена шен Кхиош-кхобучун аяташ хьехийна‚ тIаккха царах юхаваьллачул‚ шен куьйгаша хьалхадаьккхинарг<sup>1</sup>дицдийначул? Баккъалла а, Оха церан дегнаш чу гIат диллина – тIаккха уьш цунах (Къуръанах) ца кхета‚ церан лергаш чу /йиллина/ къоралла. Ахь уьш нийсачу новкъа кхайкхича а‚ цкъеллига цкъа а нислур бац уьш.","<p>Ша дина боьха х1уманаш дицдина керстано, церан т1аьхьенах ойла ца йина.</p>"
1992,Хьан Кхиош-кхобург гечдийриг ву‚ /Шегахь/ къинхетам (боккха) болуш. Цара /дуьненахь/ карадинчуьнца Цо уьш /Iазапе я бāлане/ лоьцуш белахьара‚ царна Iазап сихдийр дара Цо. Царна тоьхна хан ю‚ Цунна тIехбевла бовда меттиг цкъа а карор ма яц царна.,
1993,И ярташ - Оха хIаллакйира уьш<sup>1</sup>‚ цара зулам дича‚ уьш хIаллакбарна хан йиллира Оха.,"<p>Уьш – ярташ, аьлча а, церан бахархой.</p>"
1994,"Дагадаийта! Мусас аьллера шен къонахе<sup>1</sup>: ""Со соцур вац ши хIорд вовшахкхетачу меттиге кхаччалц‚ я лелар ву еххачу заманахь"".","<p>Нунан кIанте ЮшаIе.Цу хабарах лаьцна Убай бин Ка1ба дийцира: ""Муса шен халкъе хьехам беш волуш цхьаммо хаьттира, хьол дика хууш стаг вуй, аьлла. ""Вац!"" - элира Мусас. Дала цу т1ехь цунна бехк баьккхира. ""Ву шен хьол дика хууш цхьа дика лай"" – элира Цо. Цуьнца ша цхьаьнатохахьара, цуьнгара 1илма 1амор дара ша, дийхира мусас Деле. Дала Мусага вехьица омра дира хьайца, мацвелча баа тускар чохь ч1ера а эций, ши х1орд вовшехкхетачу меттиге д1аг1о, аьлла, цигахь и ч1ера тускар чуьра беттабелла арабаьлла х1орда чу иккхинчахь карор ву хьуна и Шен дика, 1илма хууш волу лай. Шеца накъостана Нунан к1ант Юша1 эцна и кхочушдан араваьлла Муса, кхин д1а суратехь ма дуьйцу. И Делан дика лай Хи(д)зр пайхамар вара аьлла ду.</p>"
1995,И шиъ /хIорд/ вовшахкхетачу меттиге кхаьчча‚ царна шайн чIара бицбелира‚ ткъа цо /лаьттахула/ Iуьрг доккхуш шен некъ хIорда чу биллира.,
1996,"ТIаккха шаьш - шиъ /оцу меттигах/ чекхваьлча‚ цо элира шен къонахе: ""Схьало вайна вайн кхача. Вайна дуьхьалкхийти хIокху вайн некъах хало"".",
1997,"Цо (Мусаца хиллачу кIанта) элира: ""Хьажахь! Вай чара<sup>1</sup>йолчу дирзича, суна бицбелира чIара‚ шайтIано а бен суна и биц ца балийти‚ суна и дага ца бойтуш‚ ткъа цо шен некъ цхьа тамаше кепара хIорда чу биллира"".",<p>Чара – тарх.</p>
1998,"Цо (Мусас) элира: ""И дара вайна дезаш хилларг"". ТIаккха и шиъ шайн тачча (лорах) юхабирзира.",
1999,Царна шинна карийра Тхан лейх цхьа лай‚ Оха шена Тхан гергара къинхетам белла волу‚ Оха шена Тхайгара Iилма Iамийна волу<sup>1</sup>.,<p>Хи(д)зр пайхамар.</p>
2000,"Мусас цуьнга элира: ""Хьуна тIаьхьахIуттий со‚ ахь суна Iаморхьама хьайна Iамийначух кIорггера бакъдерг?""",
2001,"Цо (Хизрас) элира: ""Хьуна маггане а могур дац соьца собар дан.",
2002,"Муха дийр ду ахь собар‚ хьайна шех хаар доцчуьнца"".",
2003,"Цо (Мусас) элира: ""Хьуна карор ву со‚ Дала мукъалахь‚ собар деш‚ хьуна Iеса хир вац со омра кхочушдарца"".",
2004,"Цо элира: ""Хьо суна тIаьхьахIоттахь‚ соьга ма хатталахь цхьана а хIуманах лаций‚ ас хьуна шех дерг д1адийццалц"".",
2005,"ТIаккха и шиъ дIаволавелира кеманна тIехаъалц – цо цунна Iуьрг даьккхира. Цо (Мусас) элира: ""Iуьрг даьккхи ахь цуьнан нах бухабахийтархьама‚ цхьа ирча хIума ма ди ахь!""",
2006,"Цо элира: ""Ас ца элира: хьуна маггане а могур дац соьца цхьана собар дан"".",
2007,"Цо (Мусас) элира: ""Ахь суна бехк ма билла со вицваларна‚ хало ма е суна /кху/ сан гIуллакхах"".",
2008,"ТIаккха и шиъ дIаволавелира цхьана кIантана дуьхьалкхетталц – цо и вийра. /Мусас/ элира: ""/Ванах/ ахь цIена са дий-кх, сина дуьхьал а доцуш<sup>1</sup>! Ма вон хIума дий-кх ахь!""",<p>Сина дуьхьал доцуш – ч1ир эцарна доцуш; бехке доцуш. Ден ца деза адам дина ахь.</p>
2009,"Цо элира: ""Ас ца аьллера хьоьга: хьуна данне а соьца собар далур дац‚ аьлла?""",
2010,"Цо (Мусас) элира: ""Нагахь санна ас хьоьга хIума хаттахь хIокхул тIаьхьа, – суна накъосталла ма де: соьгара бехказло ю хьуна"".",
2011,"ТIаккха и шиъ дIаволавелира цхьана юьртан нахана тIекхаччалц. Цара цуьнан нахе даа хIума дийхира, ткъа цара дуьхьало йира цу шинна хьошалла дан. Цу шинна карийра цу чохь йожа йоллуш керт – цо (Хизрас) иза ирахIоттийра. Элира /Мусас/: ""Хьайна лиънехь, цунах мах оьцур бара ахь"".",
2012,"Цо элира: ""Х1ара суна а‚ хьуна а юккъехь д1акъастар ду<sup>1</sup>. Ас достур ду хьуна шеца собар дан ца мегнарг:",<p>Х1инца вай вовшах д1акъаьстар ду.</p>
2013,Амма кема – хIорда чохь болх беш болчу мискачу нехан дара иза. Суна лиира иза дохо – царна тIехьахь лаьтташ вара паччахь‚ массо а /дика/ кема схьадоккхуш ницкъица<sup>1</sup>.,<p>Доьхна кема цунна ца оьшура.</p>
2014,Ткъа кIант – цуьнан да-нана муъмин нах бара‚ тхо кхоьрура цо царна халахетийтарна /Делан/ дозанех валарца а‚ /Далла/ керста хиларца а.,
2015,"Тхуна лиира церан Кхиош-кхобучо цу шинна<sup>1</sup>, хийцина‚ цул диканиг /доьзалхо/ лойла‚ цIена волуш‚ къинхетамца мелхо а герга волуш<sup>2</sup>.",<p>Цу кIентан дена а‚ нанна а.</p> | <p>Цундела вийра иза жима волуш‚ цо къинош дале.</p>
2016,"Ткъа керт‚ и яра гIалахь шинна кIентан – боберийн‚ цунна бухахь цу шиннан хазна яра. Цу шиннан да вара дика Iамал йолуш стаг. Хьан Кхиош-кхобучунна лиира и шиъ г1еметтах1оттийта‚ цаьрга шайн хазна схьаяккхийта хьан Кхиош-кхобучуьнгара къинхетамца. Иза ас ца дина сан гIуллакхаца. И ду хьуна шена тIехь собар дан ца мегначун тидар"".",
2017,"Цара хьоьга хоьтту Ши маIа йолчух<sup>1</sup>лаьцна. Ахь āла: ""Ас дуьйцур ду шуна цунах лаьцна хабар"".","<p>ШимаIаерг – ذو ألقرنين Зуль-Къарнайни‚ Македонан Александр, 1аьрбашха: اسكندر , Искандар(356-323 ш ш. Iийса дуьнена валале)‚ ширчу дуьненан паччахь. Делах тешаш‚ дика Iамал йолуш стаг и хилар чIагI до Къуръано. Цхьа кхечахьа Ирана хьалха хилла паччахь ву и, аьлла ду. Хьимъяритийн паччахь хилла, аьлла а ду. Бакъдерг Далла дика хаьа-кх.</p>"
2018,"Баккъалла а, Оха чIагIвира иза лаьттахь‚ белира цунна /шен лааме кхача/ массо а хIуманан некъ (ницкъ).",
2019,Цхьана новкъа хIоьттира иза.,
2020,"Малхбузе кхаьчча‚ цунна карийра и дIабузуш 1аьржа поппар болуш /довха/ шовда долчу меттигехь‚ цуьнан уллохь цхьа нах карийра цунна. Оха элира: ""ХIай Ши маIа ерг! Я Iазап дийр ду ахь‚ я ахь цаьргахь диканиг дийр ду<sup>1</sup>"".","<p>Уьш хилла керстанаш. Дала хаийтина Зуль-Къарнига : я хазчу кепара ц1енчу дине кхойкхур бу ахь уьш, цара т1елацахь, хаза юкъаметтиг лелор ю цаьрца. Т1е ца лацахь – бойур бу.</p>"
2021,"Цо элира: ""Ткъа зулам динарг милла велахь, – тIаьхьа цунна Iазап дийр ду оха. ТIаккха шен Кхиош-кхобучунна тIеверзор ву иза – Цо Iазап дийр ду цунна, ирча Iазап.",
2022,"Ткъа ийман диллинарг а‚ дика Iамал йинарг а – царна хаза бекхам бу. Оха цуьнга эр ду тхан омрах атта дерг"".",
2023,ТIаккха цхьана /кхечу/ новкъа хIоьттира иза.,
2024,Малх схьакхетачу меттиге кхаьчча‚ цунна карийра и схьакхеташ цхьана нахана‚ Оха шайна цуьнан (маьлхан) дуьхьал цхьа а хьулам ца бинчу<sup>1</sup>.,"<p>Зуль-Къарнайн иштта малбале д1авахара. Цигахь и т1екхечира цхьана 1аьржачу бесан нах бехаш болчу меттиге (х1инцалера Африкан къаьмнаш хила тарло уьш). Цхьа а маьлхан дуьхьало ца хилла церан: лаьмнаш а, дитташ а ца хилла оцу меттигехь. Ц1енош а , бедар а ца хилла церан, берзина лелаш хилла уьш. Дийнахь лаьттан 1уьргашкахь я хичахь 1еш хилла, буьйсана акхарошена таллар дан арабовлуш хилла.</p>"
2025,Иштта дIалецира Оха цуьнгахь дерг хаарца<sup>1</sup>.,"<p>Тхуна хиира цуьнгахь долу хабар а, хаар а. Уьш шаьш болчохь а битина‚ Зуль-Къарнайн дIавахара.</p>"
2026,ТIаккха цхьана /кхечу/ новкъа хIоьттира иза.,
2027,Шина /лаьмнийн/ дуьхьалонан юккъе кхаьчча‚ цунна карийра царна бухахь /Зул-Къарнайн цхьана а/ дашах кхеташ боцу нах.,
2028,"Цара элира: ""ХIай ШимаIаерг! Баккъалла а, Яъжуж а‚ Маъжуж<sup>1</sup>а боьханиг даржош бу лаьттахь. Оха хьуна −харж йой‚ ахь тхуна а‚ царна а юккъехь дуьхьало йийриг?""","<p>Яъжуж‚ маъжуж – Нухьан кIант Яфисан тIаьхьенех ши тайпа. Зуль-Къарнайнас дIачIагIбинчура къематде догIуш арабовлур бу уьш. Библия чохь гог, магогаьлла хьехош бу уьш.</p>"
2029,"Цо элира: ""Сан Кхиош-кхобучо со шена чохь чIагIвинарг дика ду. Суна ницкъица гIо де<sup>1</sup>‚ ер ас шуна а‚ царна а юккъехь чIагIо.",<p>Шуьгара ясакх йоккхучул.</p>
2030,"Ло суна эчиган кийсикаш"". Ша уьш шинна ламанан йистошкахь нисйича‚ цо элира: ""/ЦIе/ марсаяккха!"" Цо цунах цIе хилийтича‚ элира: ""Схьало соьга‚ ас цунна тIе лалийна эчиг дуттур"".",
2031,Ца мегира царна<sup>1</sup>цунна тIе бовла а‚ ца мегира царна цунна Iуьрг даккха а.,<p>Яъжужанна а‚ маъжужанна а ца мегира Зуль-Къарнайнас йинчу чирана тIехула бовла а‚ я цунна Iуьрг даьккхина дехьа бовла а.</p>
2032,"Цо элира: ""ХIара сан Кхиош-кхобучуьнгара къинхетам бу. Сан Кхиош-кхобучун ваIда еъча‚ Цо лаьттаца нисйийр ю иза<sup>1</sup>. Сан Кхиош-кхобучун ваIда хьакъ-бакъ хилла"".",<p>Къематде деъча‚ Дала йохор ю и чир.</p>
2033,Оха буьтур бу уьш<sup>1</sup>оцу /къемат/ дийнахь цхьаберш вукхарна тIе бетталуш. Сур локхур ю‚ Оха уьш гулбийр бу берриге а.,"<p>Цхьаболчу тафсиран 1еламнаха уьш бу, боху, яъжуж а, маъжуж а, и Зуль-Къарнанас йина дуьхьало, Делан кхел кхочуш хилла, д1аеллаелча, арабовла сих белла, вовшашна т1ебетталуш. Цхьа кхечара уьш дерриге а адам а, жинаш а ду, боху, махьшаре лохкуш.</p>"
2034,Хьалхаюьллур ю Оха оцу дийнахь цатешачарна жоьжахати шуьйрра.,
2035,Уьш бара шайн бIаьргашна дуьхьал парду долуш Со хьехорх /уьш духатухуш/‚ уьш бара ладогIа ца могуш.,
2036,Цатешначарна моьтту-те шаьш‚ Со воцург‚ Сан леш гIоьнчий луьйцур бу? Оха кечйина жоьжахати цатешачарна чубисса.,
2037,"Ахь āла: ""Ас буьйций шуна Iамалашца уггар эшнарш‚",
2038,"Дуьненан дахаре шайн къахьегар /эрна/ дайина хилларш, шаьш дика болх беш бу моьттуш?""",
2039,Уьш бу шаьш шайн Кхиош-кхобучун аяташна а‚ Цунна дуьхьалкхетарна а керстаналла динарш‚ эрна хилла церан Iамалш‚ хIоттор дац Оха царна къематдийнахь терза<sup>1</sup>.,<p>Оха лорур дац дуьненахь цара хьегна къа (уьш керста хьолехь белла белахь).</p>
2040,И - царна бекхам бу – жоьжахати: шаьш керстаналла дарна а‚ Сан аяташ а‚ Сан элчанаш а бахьорна а.,
2041,"Баккъалла а, ийман диллинарш а‚ диканаш динарш а – царна хилла Фирдавсан<sup>1</sup>бошмаш чохь Iан –",<p>Ялсаманин цIе.</p>
2042,Цу чохь гуттар лаьтташ‚ царах шайна дIатила ца лууш.,
2043,"Ахь āла: ""ХIорд сан Кхиош-кхобучун дешнашна шекъа хилча а, – хIорд кхачалур бара сан Кхиош-кхобучун дешнаш кхачадалале‚ цунах тераниг Оха алссам деъчи а /кхин хIорд хилийтича а/"".",
2044,"Ахь āла: ""Со адам ду шу санна‚ суна ваьхьица хаийтина шун Дела цхьа Дела вуйла. Шен Кхиош-кхобучунна дуьхьалкхетаре дог дохуш хиллачо – дика Iамал йойла‚ шен Кхиош-кхобучун Iибадат дарехь цхьа а накъост ма лоцийла"".",
2045,Каф-хIа-йа-Iайн-сод<sup>1</sup>.,<p>Далла Шена дика хаьа оцуьнца Шена луург.</p>
2046,Шен лех Закарийах хьан Кхиош-кхобучо /бина болу/ къинхетам хьехор /ду хIара/.,
2047,Хьахаде! Цо кхайкхира шен Кхиош-кхобучуьнга къайлаха кхайкхарца.,
2048,"Элира: ""Сан Кхиош-кхобург (сан везан Дела)! Баккъалла, сан даьIахкийн г1ора дайна /со къанваларца/‚ /сан/ корта буьзна къоьжачу чоьша‚ со ца хилира Хьоьга кхайкхарехь‚ /везан/ Дела‚ декъазниг (Ахь сан доIина жоп ца луш ца вуьтура со – жоп лōхьа суна хIинца а).",
2049,Со кхоьру сол тIаьхьа буьсучу сан гергарчарах<sup>1</sup>/цара Хьан дин дIатасарна/‚ зуда а хили сан бер ца хуьлуш‚ лōхьа суна Хьайгара /дика/ доьзалхо.,"<p>Гергарнаш – кхузахь луурш Закарин ден вешин доьзал а, тайпан гергарнаш а бу. Закарин шен доьзал ца хилла.</p>"
2050,"Сан ирс оьцур цо‚ ЯIкъубан доьзалан ирс а оьцур цо‚ Ахь хилийталахь иза‚ со кхиош-кхобуш волу сан Дела‚ /Хьо шена/ реза волуш"".",
2051,"""ХIай Закарийа! Оха кхаъ боккху хьуна кIантаца‚ шен цIе Яхья йолчу. Ца хилийтина Оха цул хьалха и цIе ерг"".",
2052,"Цо элира: ""Со Кхиош-кхобург‚ мичара хир вара суна кIант?! Сан зуда а бер ца хуьлуш ма ю‚ со а воккхаллехь дукха тишвелла"".",
2053,"/Делан малико/ элира: ""Иштта аьлла хьан Кхиош-кхобучо: ""И Суна /дукха/ атта ду‚ хьо а кхоьллина Ас хьалха‚ хьо хIумма а ма яцара"".",
2054,"Цо (Закарийас) элира: ""Со Кхиош-кхобуш волу сан Дела‚ цхьа билгало хилийтахь суна!"" Элира: ""Хьуна билгало ю-кх ахь нахе нийсса кхаа буьйсанна хабар цадийцар"".",
2055,"ТIаккха шен нах болчу аравелира иза михьраба<sup>1</sup>чуьра‚ цо цаьрга хаийтира ишар ярца: ""Тасбахь делаш /Далла/ Iуьйранца а‚ суьйранца а""‚−аьлла.",<p>Михьраб – маьждига чуьра Далла Iибадат ден чоь.</p>
2056,"/Дала элира/: ""ХIай Яхья! Схьаэца жайна ницкъица!"" Оха делира цуьнга хьукам и жима<sup>1</sup>кIант волуш.",<p> 3 шо долу.</p>
2057,"Тхоьгара къахетар а‚ цIеналла а<sup>1</sup>/дара иза/. И хилира /Делах/ кхоьруш а,","<p>Ц1еналла – иштта гочдина زكاة боху дош. Ибн-1аббаса и даьстина ""Саг1а"" аьлла, я ""Дин тодар"" аьлла. Яхья Далла ц1ена 1ибадат дарца шен дена-нанна саг1а санна хилла.</p>"
2058,Дена-нанна дика а /хилира и/‚ и вацара /нахана/ ницкъ бийриг а‚ Iеса верг а.,
2059,Салам ду цунна и дуьнена ваьллачу дийнахь а‚ и лийр волчу дийнахь а‚ и юха /гIаттийна/ денвийр волчу дийнахь а.,
2060,Ахь хьахае жайна чохь Марьям. Жимма генаелира иза шен нахах малхбалечу меттиге.,
2061,ТIаккха цо лецира шена царна дуьхьал пардо<sup>1</sup>. Оха дахийтира цунна тIе Тхан Са<sup>2</sup>‚ и тарделира цунна нийса долчу адамах.,<p>Иза хьулъелира нахах.</p> | <p>Джабраил малик.</p>
2062,"Цо (Марьяма) элира: ""Со Къинхетам болчуьнца /Делаца) ларло хьох‚ хьо /Делах/ кхоьруш хиллехь<sup>1</sup>"".",<p>Делах кхоьрург – 1арбашха: تقي такъий. Цхьаболчу тафсиран 1еламнаха Такъий цигарчу цхьана боьхачу стеган ц1е яра аьлла. И хиларх кхоьруш яра Марьям Джабраил малик шена т1едеъча.</p>
2063,"Цо (Джабраил малико) элира: ""Со хьан Кхиош-кхобучун элча ву‚ хьуна цIена кIант вала веана"".",
2064,"Цо (Марьяма) элира: ""Мичара хир ву суна кIант! Сох адам а хьакха ца делла‚ со нахаца лелаш а ца хилла"".",
2065,"Цо элира: ""Иштта аьлла хьан Кхиош-кхобучо: ""И суна атта ду"". И (Iиса пайхамар дуьненчу вāлар) хуьлуьйтур ду Оха нахана делил а‚ Тхайгара къинхетам а. ГIуллакх кхочушхилла"".",
2066,И цунах<sup>1</sup>берах йисира‚ тIаккха и цуьнца генаелира генарчу меттиге.,<p> Iийса кийра летира цуьнан.</p>
2067,"Бер деш лазар дāро и ялийра хурман диттан гIад долчу‚ цо элира: ""Елла елахьара со хIокхул хьалха, – йицъелла яьлла хир яра со!""",
2068,"Цо (Джабраил малико) цуьнга кхайкхира цуьнан (хурман дитта) кIелара: ""ГIайгIане ма йожа‚ хьан Кхиош-кхобучо хьуна бухахь /хин/ татол хилийтина.",
2069,ДIасаластаде хьайна хурман диттан гIад‚ цо егор ю хьуна мадъелла тIеда хурманаш.,
2070,"Даа‚ мала‚ йоккхае (йоккха еда). Хьайна нахах милла гахь а‚ āла: ""Со Къинхетам болчунна (Дала) марха лаца ваIда йина ю‚ со тахана йист хир яц цхьанна адаме "".",
2071,"ТIаккха и яхара цуьнца (бераца Iийсаца) шен нах болчу‚ ша и хьош /шен карахь/‚ цара элира: ""ХIай Марьям‚ ма тамаше хIума деана ахь!""",
2072,"""ХIай ХIарунан йиша! Хьан да ма ца хилла вон стаг‚ хьан нана а ма ца хилла нахаца лелаш"".",
2073,"Цо (Марьямо) цуьнгахьа (шен кIант Iийсагахьа) ишар йира. Цара элира: ""Тхо муха дист хуьлу ша аганчохь долчу бере?""",
2074,"Цо (жимчу берас-Iийсас) элира: ""Со Делан лай ву. Цо соьга жайна делла‚ Цо сох пайхамар хилийтина.",
2075,"Цо со беркате хилийтина со миччахь велахь а. Суна весет дина Цо ламаз а‚ закат а, со дийна мел лаьтта,",
2076,Сан нанна дика хилар а. Цо ца хилийтина со /нахана/ ницкъбийриг а‚ декъазниг а.,
2077,"Салам ду суна дуьнена ваьллачу дийнахь а‚ лийр волчу дийнахь а‚ юха /гIаттийна/ денвийр волчу дийнахь!""",
2078,Иза ву Iийса‚ Марьяман кIант – бакъонан дош‚ цара шена чохь шеко еш долу.,
2079,"Далла ца хилла /там болуш/ цхьа а доьзалхо лāца. Вонах цIена ву Иза. Ша цхьа гIуллакх кхочушдеш‚ Цо цуьнга олу: ""Хила!"" – иза хуьлу.",
2080,""" Баккъалла а, АллахI – Дела сан Кхиош-кхобург ву‚ шун Кхиош-кхобург а ву‚ Цунна Iибадат дейша. ХIара бу нийса некъ""<sup>1</sup>.",<p>Iийсас аьлла и.</p>
2081,Оцарах тобаний юккъехь хилпалонаш<sup>1</sup>хилира: бāла бу ца тешаш хиллачарна деза-доккхачу /къемат/ дийнахь гур долчух.,"<p>Цхьаьнацадарш, цхьаболчара Iийса дела ву бохуш, вукхара Делан кIант ву, кхечара – кхоалгIаниг ву, бохуш.</p>"
2082,"Ма билгала хозур ду царна, ма къаьггина гур ду царна шаьш Тхуна тIедаьхкинчу /къемат/ дийнахь! Делахь а, зуламхой тахана билгалчу тилар чохь ма бу.",
2083,Кхерам таса царна баланан /къемат/ дийнаца‚ гIуллакх кхочушхилла уьш тидама чохь боцуш‚ уьш ца тешаш болуш.,
2084,"Баккъалла а, Оха ирсана оьцу латта а‚ цунна тIехь мел верг а‚ Тхуна тIе юхаберзор болуш бу уьш а.",
2085,"Хьахаве жайна чохь ИбрахIим. Баккъалла а, иза хилла т1ех бакълуьйш верг а‚ пайхамар а.",
2086,"Хьахаде! Цо аьллера шен дега: ""Дада‚ ахь хIунда Iибадат до шена /х1умма а/ ца хозучунна‚ шена /х1умма а/ ца гучунна‚ ша хьо цхьана а хIуманах кIелхьарвоккхур воцчунна?",
2087,Дада‚ соьга деана Iилманах хьоьга цадеънарг‚ суна тIаьхьахIотта – ас нийсачу новкъа вуьллур ву хьо.,
2088,"Дада‚ шайтIанна Iибадат ма дехьа. Баккъалла а, шайтIа Къинхетам болчунна (Далла) Iеса хилла.",
2089,"Дада‚ со кхоьру Къинхетам болчуьнгара Iазапо хьо схьалацарна – тIаккха хьо шайтIанан доттаг1 хир ма ву"".",
2090,"Цо (ИбрахIиман дас) элира: ""Ткъа хьо къаьхка сан делех‚ хIай ИбрахIим? Хьо ца сацахь‚ ас хьуна деттане а тIулгаш деттар ма ду. Генавала суна цхьана ханна!""",
2091,"Цо (ИбрахIима) элира: ""Салам ду хьуна. Ас гечдар доьхур ду хьуна сан Кхиош-кхобучуьнга. Баккъалла а, Иза хилла соьца дукха дика.",
2092,"Шух а дIакъаьста со‚ аш‚ Дела а витина‚ шена Iибадат дечух а. Ас Iибадат до сан Кхиош-кхобучунна‚ со ца хила тарло сан Кхиош-кхобучунна Iибадат дарца декъазниг"".",
2093,Иза царах а‚ Дела а витина‚ цара шена Iибадат дечух а дIакъаьстича‚ Оха цунна велира Исхьакъ а‚ ЯIкъуб а – хIораннах хилийтира Оха пайхамар.,
2094,Оха делира царна Тхан къинхетамах /даьхни а‚ доьзал а/‚ Оха хилийтира царна бакъдолчун мотт лекхачу даржехь<sup>1</sup>.,<p>Массара уьш хестош.</p>
2095,"Хьахаве жайнахь Муса. Баккъалла а, иза вара /Дала Шена/ къастинарг‚ иза вара элча а‚ пайхамар а.",
2096,Оха цуьнга кхайкхира ламанан<sup>1</sup>аьтту агIорхьара‚ гергавалийра иза къайлахчу къамелана.,<p>Синай лам. И бу х1инца Мисрахь и ц1е йолчу ахг1айрена т1ехь.</p>
2097,Оха Тхан къинхетамах /совг1атна/ велира цунна шен ваша ХIарун пайхамар хилла.,
2098,"Хьахаве жайнахь ИсмаIил. Баккъалла а, иза вара ваIда бакъйеш верг‚ и вара элча а‚ пайхамар а.",
2099,Иза хуьлура шен охIланна омра деш ламазций‚ закатций‚ и вара шен Кхиош-кхобучунна гергахь шена /Иза/ реза верг.,
2100,"Хьахаве жайнахь Идрис<sup>1</sup>. Баккъалла а, иза вара т1ех бакълуьйш верг а‚ пайхамар а.","<p>Тафсиран 1еламнаха дийцарехь, и хилла Нухьан денда, Адамал т1аьхьа хьалхара элча, цуьнга доссийна Дала 30 кехат (хьарчор). Дуьххьара цо долийна къоламца йоза яздар (самитийн меттахь Идрисц1е схьаялла درس дарасабохучу орамах: деша, 1амомаь1нехь ду иза). Дуьххьара цо доьхна тегна духар, цул хьалха наха лелош хилла бежнийн ц1окарчех йина бедар.</p>"
2101,Оха хьалаваьккхира иза лекхачу меттиге<sup>1</sup>.,"<p>Дала хьалаваьккхина Идрис сий дарца, даздина и хьехавар. Цхьаболчу тафсиран 1еламнаха цуьнца луург и доьалг1ачу стигал ваккхар ду боху, х1инца а и цигахь волуш.</p>"
2102,"Уьш бу Āдаман зуьрретах болу Оха Нухьаца лелийначарах а‚ ИбрахIиман а‚ Исраилан а зуьрретах а‚ Оха шаьш нисбинчарах а‚ хаьржинчарах а болчу пайхамарех Дала шайна ниIмат делларш. Шайна Къинхетам болчун аяташ дешча, – гора гIора уьш сужд дарций‚ белхарций.",
2103,"Царал тIаьхьа цхьа тIаьхье хилира ша ламаз дойуш‚ /дег1ан/ шовкъашна тIаьхьахIуьттуш. Т1аьхьа бегар бу уьш тилар чу /и бахьанехь дуьненахь а, эхартахь а бекхам хир бу царна/.",
2104,Тōба динарг а‚ ийман диллинарг а‚ дика Iамал йинарг а воцург. Уьш ялсамани чу гIур бу‚ царна хIумма зулам дийр дац.,
2105,"Iаднан бошмашна чу‚ Къинхетам болчо Шен лешна /цара и шайна/ гуш а йоцуш /цунна 1амал ярна/ ваIда йина йолчу. Баккъалла а, Иза вара Шен ваIда кхочушхир йолуш.",
2106,"Царна цу чохь деса хабар хезар дац‚ ""Салам""<sup>1</sup>бен‚ царна шайн рицкъ хир ду цу чохь Iуьйранна а‚ суьйранна а.",<p>Олуш маршалла.</p>
2107,И ялсамани ю Оха ирсана луш Тхан лех /Делах/ кхоьруш хиллачунна.,
2108,"""Тхо охьа ца дуссу<sup>1</sup>хьан Кхиош-кхобучун омраца бен. Цуьнан ду вайн хьалхахь дерг а‚ вайн тIехьахь дерг а‚ оцарна юккъехь дерг а. Ца хилла хьан Кхиош-кхобург вицлуш<sup>2</sup>"".","<p>И Джабраил малико вайн пайхамаре аьлла‚ цо шега хьо кест-кеста хIунда ца догIу шайга, аьлла хаьттича.</p> | <p>Шен леша йинчу 1амалх х1умма йиц ца йо Цо.</p>"
2109,Стигланийн а‚ лаьттан а‚ царна юккъехь мел долчун а Кхиош-кхобург ву иза‚ Цунна Iибадат де‚ Цунна Iибадат дарна тIехь собар а де. Хьуна вевзий Цуьнан цIерхо<sup>1</sup>?,<p>АллахI шех ала там болу кхиверг. Вац цхьа а И Ша воцург.</p>
2110,"Адамо<sup>1</sup>олу: ""Со велча, тIаьхьа денвина аравоккхур ву?""",<p>Адам –кхузахь: керста адам.</p>
2111,Ойла ца йо-те адамна Оха ша кхоьллина хилар хьалха – и хIумма ма яцара?,
2112,Хьан Кхиош-кхобучух дуй боу /Ас/‚ Оха гулбийр ма бу уьш а‚ шайтIанаш а‚ тIаккха жоьжахатина гонаха балор ма бу горабахана.,
2113,ТIаккха Оха схьавоккхур ву хIор тобанах Къинхетам болчунна дуьхьало ярца уггар чIогIа верг<sup>1</sup>.,<p>Уггар нуьцкъалла Далла дуьхьал хилларш хьалха бохуьйтур бу жоьжахати чу.</p>
2114,ТIаккха Тхо дика хууш ду шаьш цу чохь бāга там берш.,
2115,Шух ма вац цу чу гIуш верг<sup>1</sup>бен. Хьан Кхиош-кхобучун и хилла сацам боллуш кхочушхилларг.,"<p>Массо а вогIур ву жоьжахатина тIе: муъма стаг – Сур тIай тIехула дехьа валархьама, керста стаг – чохь сацар хьама.</p>"
2116,ТIаккха Оха кIелхьарбохур бу шаьш /Делах/ кхоьруш хилларш‚ зуламхой буьтур бу Оха цу чохь горабахана.,
2117,"Шайна билгала долу Тхан аяташ дешча‚ цатешачара элира ийман диллинчаьрга: ""/Вайх/ шиннах муьлха тоба ю дика бахамца‚ вовшашца цхьанакхетарца хаза?""",
2118,Мел хIаллакйина Оха царал хьалха тIаьхьенаш‚ оцарал вуно хаза йолуш хьолаца а‚ гарца а!,
2119,"Ахь āла /хIай Мухьаммад/: ""Милла хиллехь а тилар чохь‚ Къинхетамболчо яхйо цунна хан /балане ца лоцуш/ и шена ваIда йинарг: /дуьненан/ Iазап‚ я сахьт<sup>1</sup>шен б1аьргий хьалха х1отталц – тIаккха хуур ду царна‚ мила ву вон верг меттигаца‚ уггар ледар верг эскарца.",<p>Къематде.</p>
2120,Совбоху Дала нисбалагIертарш нийсачу некъаца. Бухаюьсуш йолу дика Iамалш тоьлу хьан Кхиош-кхобучун гергахь мēлаца‚ тоьлу духадерзор долчуьнца<sup>1</sup>а.,"<p>Чакхенца, ялсамане д1аверзорг хиларца.</p>"
2121,"Хьуна гирий и Тхан аятех цатешнарг? Цо<sup>1</sup>элира: ""Суна ланне а лур бу бахам а‚ доьзал а"".",<p>Аль-Iаси бин Ваил цIе йолу мушрик.</p>
2122,"Къайлахдолчунна т1екхиъна- те иза, я Къинхетамболчуьнгара<sup>1</sup>ваIда эцна-те цо?""",<p>Къинхетам берг- ألرحمان Ар-Рахьман– Дела. Дала ва1да йина цуьнца Ша иштта кхиам лур бу цунна аьлла? –Ца йина!</p>
2123,ХIан-хIа! Оха яздийр ду цо бохург‚ яхйийр ю цунна Iазапан хан яхйарца.,
2124,"Оха схьаоьцур ду ирсана цо бохург (цуьнан бахам а, цуьнан доьзал а и х1аллаквинчул т1аьхьа)‚ Тхуна тIе вогIур ву иза цхьа /даьхни а‚ доьзал а боцуш/.",
2125,Цара лаьцна Дела воцург /кхин/ делий‚ шайна царах сий хилархьама.,
2126,ХIан-хIа! Церан Iибадатна керстаналла дийр ду цара‚ царна мостагIий хир бу царах /къематдийнахь/.,
2127,Хьуна ца хиъна‚ Оха шайтIанаш дахийтина керстанашна тIе цара уьш луьйра къиношна тIекхойкхуш (уьш царна хаздеш)?,
2128,Сих ма ло царна. Оха царна дагардеш ду /денош/ дагардарца<sup>1</sup>.,"<p>Царна Iазап дан тоьхна хан ю, и гергахь ю.</p>"
2129,Оцу /къемат/дийнахь Оха гулбийр бу /Делах/ кхоьрурш Къинхетамболчунна тIе тIехевшина<sup>1</sup>.,"<p>ГIаш боцуш, сий а деш.</p>"
2130,Оха д1алохкур бу къинош динарш жоьжахате гIаш<sup>1</sup>.,"<p>Бежанаш хи мала дуьгуш санна, д1алаьхкина, сийсаза хилла.</p>"
2131,ШапаIатан<sup>1</sup>да хир вац ша Къинхетамболчуьнгара ваIда эцнарг а бен.,<p>Шапа1ат – 1аьрбашха: شفاعة Къематдийнахь Дала муъманахах Шена гергахь уггар беза болчарна кхечарна г1одаккха лур йолу бакъо.</p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p>
2132,"Цара элира: ""Къинхетамболчо доьзалхо лаьцна /шена/""",
2133,Ирча хIума деана аш<sup>1</sup>.,<p>Делан доьзалхо ву аларца.</p>
2134,Стигланаш этIарна герга ду цунах<sup>1</sup>‚ латта дадарна‚ лаьмнаш доьхна дегарна /герга ду/,<p>Аш дуьйцучух.</p>
2135,Цара Къинхетамболчунна доьзалхо кхайкхар бахьанехь.,
2136,Там бац Къинхетам болчунна доьзалхо лāца.,
2137,Массо а стигланашкахь а‚ лаьттахь а мел верг ма вац Къинхетам болчунна тIе лай хилла вогIур волуш бен.,
2138,Цо церан хьесап дина‚ багарбина уьш багарбарца.,
2139,Уьш массо а Цунна тIе богIур бу къематдийнахь шаьш-шаьш.,
2140,"Баккъалла а, ийман диллинарш а‚ дика Iамалш йинарш а – царна Къинхетамболчо безам хуьлуьйтур бу.",
2141,"Баккъалла а, Оха атта дина и (Къуръан), хьан<sup>1</sup>маттахь хьоьга /Делах/ кхоьручарна цуьнца кхаъ баккхийта‚ луьрачу къомана цуьнца кхерам тасийта.",<p>ХIай Мухьаммад пайхамар – Iаьрбийн маттахь.</p>
2142,Мел хIаллакйина Оха царал хьалха тIаьхьенаш! Хаалой хьуна царах цхьа а‚ я хезий хьуна церан тата а?,
2143,ТIахIа<sup>1</sup>.,"<p>Т1а-х1а طه – 1аьрбийн элпаш. Кхин цхьадолу сураташ санна, царца д1адолош ду Дала х1ара сурат нахана гайтархьама Къуръан элпех лаьтташ а, инзаре чулацаме а дуйла. Ибн-1аббаса аьлла , цуьнан маь1на х1ай стагбохург ду. Иштта Т1ах1аМухьаммад пайхамаран (Д.с.х.ц.) сийлахь ц1арех цхьаъ ю. Иштта пайхамаран дог оьцуш доссийна Дала х1ара сурат, керстанаша халонаш гойтуш, дог эшош хиллачул т1аьхьа. </p>"
2144,Оха ца доссийна хьоьга Къуръан хьуна хала хилийта (хьоьга баланаш хьегийта)<sup>1</sup>.,"<p>Дала Къуръанан аят доссича, пайхамара а, цуьнан накъосташа а дукха дехха ламазаш деш хилла, шайна хало еш. Къурайшан мушрикунаша аьлла хилла: « Мухьаммаде Къуръан дуссуш ма дац цунна хало ян бен». Царна жоп луш, боху Дала: «Хьуна хало ян ца доссадо и Къуръан».</p>"
2145,Хьехам хилла бен ша /Делах/ кхоьруш волчунна.,
2146,Ша латта а‚ лекха стигланаш а кхоьллинчуьнгара доссош долчу хьолехь /ду хIара/.,
2147,Ша сов къинхетаме верг ву И – Iарша тIехь д1анисвелла И<sup>1</sup>.,"<p>ХIара санначу аятех олу ""кхетам боцу аяташ"" (المتشابهات Алмуташабих1ат). Царах ду Делан куьг, юьхь, баьрг хьехош дерш а. Цара Дела халкъах тера хоьтуьйту, ткъа Дела халкъах тера вац. И аяташ Дала доссийна халкъ зерхьама шайн ийманехь, иштта долу аяташ кего ца мега. Уьш дастарехь вайн бусалба Iеламнах шина новкъахь бу: хьалхабаханарш (салафиташ), тIаьхьабеанарш (халафиташ). Хьалхабаханчеран некъ бу: Дела цIанвар халкъах тарваларх, и муха ду цаихкар и куц дIацадаккхар, цуьнан маьIна Далла бен цахаар, иза даста я тида цамагар. </p>  <p>ТIаьхьабеаначеран некъ бу: Дела цIанвар иштта долчу аятийн тIехула долу Дела халкъах тарвеш долчу маьIнех, ткъа иза даста я тида магар Делаца тāм болчу маьIница. Кхин оцунах лаьцнарг хьалха деана (Аль-А1раф, Ра1д сураташкахь).  </p>"
2148,Цуьнан ду стигланашкахь дерг а‚ лаьттахь дерг а‚ цу шинна<sup>1</sup>юккъехь дерг а‚ лаьтта бухахь дерг а.,<p>Лаьттана а‚ стигланийн а.</p>
2149,"Ахь дош чIогIа āлахь<sup>1</sup>а, – баккъалла а, Иза хууш ву къайле а‚ вуно хьуламехь дерг а.","<p>Ахь ч1ог1а алахь а, меллаша алахь а – цхьа терра ду Далла. И массо а х1ума хезаш ву.</p>"
2150,/Цхьа Аллах1/ Дела ву – кхин дела вац И бен. Цуьнан ю хаза цIерш.,
2151,Хьоьга деаний Мусан хабар?,
2152,"Дагадаийта! Цунна ма гира цIе‚ тIаккха цо элира шен доьзале: ""Шу совца /хIокху меттехь/‚ суна цIе хааелла‚ со ван мега шуна цунах цхьа āлу йохьуш‚ я суна карор бу цIера тIехь нийса некъ"".",
2153,"Иза цунна<sup>1</sup>тIевеъча‚ кхайкхира: ""ХIай Муса!",<p>ЦIарна.</p>
2154,"Баккъалла а, Со ву хьан Эла<sup>1</sup>‚ дIаяха хьан мачаш – хьо ву ТIува олучу езачу атагIахь<sup>2</sup>.",<p>Дела.</p> | <p>Синай ломан бухахь.</p>
2155,Ас хьо хаьржина – ладогIа вехьеца дуьйцучуьнга.,
2156,"Баккъалла а, Со Дела ву‚ кхин дела вац Со воцург‚ Суна Iибадат де‚ ламаз хIоттаде Со хьехаван.",
2157,"Баккъалла а, сахьт<sup>1</sup>догIур долуш ду‚ Со лаьтта и хьулдеш‚ хIор синна ша тIегIерташ долчуьнца бекхам хилийта.",<p>Къематде.</p>
2158,Хьо цунах юха ма воккхийла ша цунах ца тешаш шен дезаршна тIаьхьа хIоьттинчо – тIаккха хIаллакхир ву хьо.,
2159,"И хIун ю хьан аьтту куьйгахь ерг‚ х1ай Муса?""",
2160,"Цо элира: ""И сан Iаса ю‚ со цунна тIетовжу‚ ас цуьнца сан жана гIаш дегадо‚ суна цу чохь кхин пайданаш а бу"".",
2161,"Цо (Дала) элира: ""ДIакхосса и‚ х1ай Муса!""",
2162,Цо и дIакхоьссира – цунах чукхиссалуш текхарг хилира.,
2163,"Цо элира: ""Схьаэца и‚ ма кхера!"" Шен хьалхалеррачу куьце ерзор ю и Оха.",
2164,Хьан куьг хьан агIонна тIетаIаде – кIайделла схьадер ду иза хало йоцуш – кхин делил ду хьуна,
2165,Оха хьоьга гайта Тхан даккхийчу делилех.,
2166,"Хьада ФирIавнна тIе гIо‚ – баккъалла а, и тIехваьлла /Делан дозанех/"".",
2167,"Цо элира: ""Сан Кхиош-кхобург‚ сан дог паргIатдаккхахь‚",
2168,Ахь дайдехь суна сан гIуллакх.,
2169,Ахь бастахьа сан маттах болу шад<sup>1</sup>-,<p>Муса хилла мотт таслуш.</p>
2170,ТIаккха уьш кхетар бара сан дашах.,
2171,Хилийтахь суна гIоьнча сан охIлах‚,
2172,ХIарун‚ сан ваша.,
2173,Цуьнца сан ницкъ чIагIбехьа.,
2174,Суна накъосталла дайтахьа цуьнга сан гIуллакхехь.,
2175,Оха Хьуна тасбихь дархьама дуккха а.,
2176,Оха Хьо хьехавархьама дуккха а.,
2177,"Баккъалла а, Хьо хилла-кх тхо гуш верг"".",
2178,"Цо (Дала) элира: ""Хьуна делла айхьа доьхург‚ х1ай Муса.",
2179,Оха кхин /хьалха а/ ма бинера хьох къинхетам‚,
2180,Оха вехьеца хаийтира хьан нене хоуьйтург:,
2181,"""ТIорказа чу вилла и‚ тIаккха хIорда чу кхосса и. ХIордо юьстаха кхуссур ву иза – Сан а‚ цуьнан а мостагIчо схьаоьцур ву"". Ас хьуна безам тесира Сайгара‚ хьо кхиархьама Сан бIаьргийн хьалха.",
2182,"Хьан йиша ма яхара<sup>1</sup>‚ тIаккха цо олу: ""Ас тIехьажадой шу и<sup>2</sup>кхобург волчунна?"" Оха хьо юхаверзийра хьан нене цуьнан бIаьрг бузо‚ и гIайгIане ца йожийта а. Ахь цхьа стаг вира – Оха хьо кIелхьарваьккхира пошмаллах. Оха зийра хьо зерца. Хьо висира цхьана шерашкахь Мадъянан нах болчохь. ТIаккха хьо веара /элчаналла хьуна т1едилла билгалдинчу/ хеннахь‚ х1ай Муса.","<p>ХIорда йистехула хьо чохь волу тIорказ тергалдеш.</p> | <p>Муса вакха ца туьгуш хилла и хIорда йистера схьаэцна болчу ФирIавнан доьзалах. ТIаккха Мусан йишас олу: ""Ша хьажор дара шу и вакхор волчунна тIе"". Цо уьш шен а‚ Мусан а нанна тIе хьажабо. Цунна мах луш цуьнга вакхавойту цара иза.</p>"
2183,Ас Сайна /элчалла д1адахьа/ хаьржина хьо.,
2184,Хьада‚ гIуо хьо а‚ хьан ваша а Сан делилашца‚ аш шиммо ледарло ма елаш Со хьехаварехь,
2185,ДIагIо ший а ФирIавнна тIе‚ баккъалла а‚ и тIехваьлла /Делан дозанех/.,
2186,Аш шиммо āла цуьнга кIеда дош‚ ойла ян тарло цо‚ я кхеравала тарло иза.,
2187,"Цу шиммо (Мусас а‚ ХIаруна а) элира: ""Тхан Кхиош-кхобург‚ тхо кхоьру цо тхуна вас ярна‚ я и тIехвāларна"".",
2188,"Цо (Дала) элира: ""Шу /шиъ/ ма кхера‚ Со шуьца ву‚ хезаш ву‚ гуш ву.",
2189,"ДIагIо цунна тIе‚ аш āла: ""Баккъалла а, тхо хьан Кхиош-кхобучун элчанаш ду. ДIабахкийта тхоьца Исраилан кIентий‚ Iазап ма де царна. Тхо даьхкина хьуна тIе хьан Кхиош-кхобучуьнгара делилаца. /Делан 1азапах/ маршо ю нийсачу новкъа т1аьхьахIоьттинчунна.",
2190,"Тхуна вехьеца хаийтина: Iазап хир ду‚ аьлла‚ /цIена Делан дин/ харцдинчунна а‚ /оцунах/ юхаваьллачунна а"".",
2191,"Цо (ФирIавнас) элира: ""Мила ву шуьшиннан Кхиош-кхобург‚ хIай Муса?""",
2192,"Элира /Мусас/ : ""Тхан Кхиош-кхобург ву‚ Ша массо а хIуманна кхоллар делларг а<sup>1</sup>‚ тIаккха /и/ нийсачу новкъа диллинарг а"".",<p>Ша массо а х1ума кхуллуш верг.</p>
2193,"Цо (ФирIавнас) элира: ""Хьалха хиллачу тIаьхьенийн гIуллакх муха ду<sup>1</sup>?""",<p>Х1ун хилла царна цара жа1аршна 1ибадат дарна?</p>
2194,"Элира /Мусас/: ""Церан Iилма сан Кхиош-кхобучунна гергахь жайна чохь ду‚ тила а ца ло сан Кхиош-кхобург‚ виц а ца ло.",
2195,"И ву Ша хилийтинарг шуна латта ага<sup>1</sup>санна‚ Цо шуна цу (латта)чухула некъаш дихкина‚ Цо даийтина стиглара хи"". Оха схьадаьхна цуьнца (хица) шинакепара<sup>2</sup>тайп-тайпана ораматаш.","<p>Агана чохь санна, цу лаьттах шу кхуьуш, цуьнца шу ч1аг1луш.</p> | <p>Шинакепара – борша а, сте а ю лаьттах схьа мел йолу орамат. 1аьрбийн дешан زوج (дукхаллин терахь – ازواج) кхин маь1на тайпаду. Таккха цуьнан маь1на хуьлу: ораматийн дуккха тайпанаш.</p>"
2196,"Даа шайна а‚ даьхни а дажаде. Баккъалла а, цу чохь делилаш ма ду хьекъал долчарна.",
2197,Цунах<sup>1</sup>Оха кхоьллина шу‚ цу чу Оха шу юхадерзош ду‚ цунах Оха шу арадохур долуш ду кхин цкъа.,<p>Лаьттах – поппарх кхоьллина дуьххьарлера стаг – Адам.</p>
2198,Оха цуьнга (ФирIавне) гайтира Тхан дерриге а делилаш – цо харцдира‚ цо тIе ца ийцира /уьш/.,
2199,"Цо элира: ""Хьо веана тхо тхан лаьттара<sup>1</sup>арадаха хьан бозбуунчаллица‚ хIай Муса?",<p>Лаьттара – кхузахь: Мисран махкара.</p>
2200,"Оха лур ма ду хьуна цунах терра бозбуунчалла. Хан тоха тхуна а‚ хьайна а юккъехь‚ оха а йохор йоцуш‚ ахьа а – юккъера меттиг (массарна тIе бахка атта йолу меттиг харжа вайна къовса)"".",
2201,"Цо (Мусас) элира: ""Хан ю шуна – хаздаран де<sup>1</sup>‚ Iуьйре делкъехьа йоьрзуш /я малх гIеххьа хьалабаьлча, цига/ нах гулбар а"".",<p>ФирIавнан нехан дезде.</p>
2202,"ФирIавн д1авахара, шен мекарло<sup>1</sup> гулйира‚ тIаккха веара.",<p>Мекарло – кхузахь: Мусаца къовса шен бозбуунчаш гулбийра цо.</p>
2203,"Цаьрга Мусас элира: ""Ма бала бу шуна! Ма кхолла Далла тIехь харцдерг – Цо Iазап доуьйтур ду шуна. ХIаллакхилла харцдерг кхоьллинарг"".",
2204,Цара къийсира шайн гIуллакх вовшашлахь‚ къайлаха кхеташо йира.,
2205,"Цара элира: ""ХIара шиъ бозбуунчаш ма бу. Цу шинна лууш ду шу шайн лаьттара арадаха шайн шиннан бозбуунчаллица‚ шун масал хилла долу некъ<sup>1</sup>дIатилабан лууш ма бу уьш.",<p>Кхузахь: Шун дайн деза хилла долу дин дохо г1ерташ ма бу уьш.</p>
2206,"ДIагулъе шайн мекарло‚ тIаккха цхьа могIа бе<sup>1</sup>. Воккхавуьйр ву тахана тоьлларг"".","<p>Цхьа мог1а бе- кхузахь: цхьабартболуш сацам бе шайн г1уллакха т1ехь, ч1аг1ло.</p>"
2207,"Цара элира: ""ХIай Муса‚ я ахь кхуссу‚ я тхо хир дуьххьара кхуссурш?""",
2208,"Цо элира: ""ХIан-хIа‚ кхосса аш!"" ТIаккха церан машшаш а‚ церан Iасанаш а цунна хаалора церан бозбуунчаллица тIекхиссалуш.",
2209,Мусас шегахь кхерам лайра.,
2210,"Оха элира: ""Ма кхера‚ баккъалла а, хьо ву вуно лакхахь верг.",
2211,"Кхосса хьан аьтту куьйгахь ерг‚ цо кхоллур ю цара йинарг. Баккъалла а, цара йина бозбуунчийн мекарло. Воккхавер вац бозбуунча, миччахьара веъча а"".",
2212,"Бозбуунчаш суждане бегийра. Цара элира: ""Оха ийман дилли ХIарунан а‚ Мусан а Кхиош-кхобучунга"".",
2213,"Цо (ФирIавнас) элира: ""Аш ийман дилли Цуьнга ас шайна пурба далале хьалха? Баккъалла а, шун воккханиг<sup>1</sup>ву иза ша шуна бозбуунчалла Iамийнарг. Ас хаддане а хадор ма ду шун куьйгаш а‚ когаш а дуьхь-дуьхьал‚ ас ирхъухкур ма ду шу хурманан дитташна тIехь‚ шуна хаъане а хуур ма ду‚ муьлханиг ву тхох Iазапца нуьцкъала верг а‚ мелхо а бухавуьсург а"".",<p>Муса (бозбуунчаш дукхахберш Исраилан кIентий хилла).</p>
2214,"Цара элира: ""Оха цкьа а хьо хоржур ма вац цо (Мусас) тхьоьга еъначу билгалонел а‚ тхо кхоьллинчул а (тхан Делал а/. Кхочушде айхьа кхочушдийриг: ахь кхочушдийр ду-кх деккъа х1окху дуьненан дахар (-ан г1уллакх).",
2215,"Баккъалла а, Оха ийман дилли тхан Кхиош-кхобучуьнга Цо тхуна гечдархьама тхан гIалаташ а‚ ахь тхо ницкъ шена тIедахийтина бозбуунчалла а. Дела – дика а ву‚ /хьол а, массарел а/ бухавуьсург а ву"".",
2216,"Баккъалла а, шен Кхиош-кхобучунна тIе къинош дина вогIург – цунна хир ю жоьжахати‚ лийр вац и цу чохь‚ вехар а вац.",
2217,"Цунна (Далла) тIе ийманехь а болуш, дика Iамалш а еш беънарш – уьш бу шайна вуно лаккхара даржаш дерш –",
2218,"Iаднан<sup>1</sup>бошмаш‚ шайн бухахула хиш оьхуш, цу чохь уьш гуттар лаьтташ. И бу бекхам ша цIанвеллачунна.",<p>Ялсаманин бошмаш.</p>
2219,"Оха вехьеца хаийтира Мусага: ""Аравала Сан лешца буса<sup>1</sup>‚ тоха х1ордах /хьан 1аса/ царна бекъа некъ хилийта. Ма кхералахь /Фир1авнан эскар хьайна/ тIекхиарх‚ ма кхералахь /шаьш хина бухадахарх а /.",<p>Исраилан кIентий эций аравала буьйсанна Мисарера‚ ФирIавнах кIелхьарбаха уьш.</p>
2220,Царна тIаьхьавелира ФирIавн шен эскарца – уьш д1ахьулбийра хIорда чохь ша хьулбечо<sup>1</sup>.,<p>ХIордо хьулбийра уьш.</p>
2221,Тилира ФирIавнас шен нах‚ нийсачу новкъа ца бихкира.,
2222,ХIай Исраилан кIентий! Оха кIелхьардехира шу шун мостагIчух‚ ваIда йира шуца<sup>1</sup>ламанан аьтту агIорахь‚ Оха доссийра шуна манна а‚ салва а<sup>2</sup>.,"<p>Мусага къамел дан а‚ цуьнга Таврат доссон а. ""Шуца"" аьлла кхузахь Дала и Мусаца деш долу къамел а, цуьнга луш долу Таврат а царех доьзна долу дела.</p> | <p>Манна а‚ салва а – Дала стиглара‚ Мусас Исраилан кIенташна дехна‚ доссийна даарх дуьзна шун ( ألمنيманна– мерзачух‚ моз санна‚ألسلوىсалва– ""Сумана"" цIе йолчу олхазарех).</p>"
2223,Даа Оха шайна деллачу рицкъих цIенадерг‚ тIех ма довлалаш /дозанех/ цу тIехь – тIаккха Сан оьгIазло хьаьрчар ю шух. Шех Сан оьгIазло хьаьрчинарг – хIаллакхилла.,
2224,"Баккъалла а, Со ву тIеттIа гечдийриг ша тōба динчунна‚ ийман диллинчунна‚ дика Iамал йиначунна, тIаккха нисвеллачунна.",
2225,"""Хьо стено сихви хьан къомах‚ хIай Муса?""<sup>1</sup>.",<p>Хаьттира Дала Мусага Синай ломана тIекхаьчча‚ хьан нах тIаьхьа хIунда битина ахь.</p>
2226,"Цо элира: ""Уьш дIогахь бу сан тачча /богIуш/‚ со-м сихвелира Хьуна тIе‚ сан Кхиош-кхобург‚ Хьо реза хилархьама"".",
2227,"Цо (Дала) элира: ""Баккъалла а, Оха питане лаьцна хьан къам хьол тIаьхьа‚ уьш-м тилабина Самирийс<sup>1</sup>"".",<p>Самирий – Мисрахь хилла жуьгти. Цо цаьргахь хиллачу деших эса дира царна.</p>
2228,"Муса шен къомана тIе юхавирзира оьгIазвахана‚ пошме а хилла. Цо элира: ""ХIай сан къам! Шун Кхиош-кхобучо шуьца хаза ваIда ца йинера ткъа? Яхъели шуна ваIда я шуна лии шайх шайн Кхиош-кхобучун оьг1азло хьарча – аш йохий сан ваIда?""",
2229,"Цара элира: ""Оха ца йохийра хьан ваIда тхан ницкъица а, тхан лаамца а‚ делахь а, тхоьга схьабаийтира /массо а/ къоман хазнийн маххьаш‚ Оха уьш /ц1ерга/ кхиссира<sup>1</sup>. Иштта кхоьссира Самийрийс"".","<p>Шайн цIера деана хазаллаш цIерга кхиссийтира цаьрга – Самирийс уьш а лалийна‚ царах эсан сурт дира. Дала уьш зерхьама‚ цу чу са диллира. Исраилан к1енташа шаьш Мисрара арадовлале цигарчку бахархошкара цхьана ханна пайда эца хазаллина /зударша/ т1екхуллу х1уманаш эцна хилла. Муса Делаца къамел деш хьевелча, Самирийс элира цаьрга: « И Муса бухавитина и шугахь йолу хазнаш бахьанехь - уьш д1акхисса еза аш ». Цара уьш гулйина Самирийга д1аелира, ткъа цо ц1ергахь лалийна эсан дег1ехь сурт х1оттийра, чухула мох д1асалела 1уьргаш а дуьтуш. Махо шок еттара – нахана цу чохь са ду моьттара. Иштта шайт1ано хаздарца уьш буьйлабелира цунна 1ибадат дан. Цхьа кхечахь, вай хьалха ма аьллара, Дала уьш зерхьама чу са диллира, аьлла ду.</p>"
2230,"Цо царна<sup>1</sup>эса схьадаьккхира дегIаца шен Iехар а долуш‚ тIаккха цара элира: ""ХIара шун а Дела ву‚ Мусан а Дела ву. Цо (Мусас) вицвина /и шен Дела‚ дIавахана/"".",<p>ЦIергара.</p>
2231,Царна ца го-те: цо (эсо) царна дош а юха ца дерзадо‚ цуьнгахь царна зен а дац‚ пайда а бац?,
2232,"Цаьрга ХIаруна а ма элира хьалха: ""ХIай сан къам‚ шу цуьнца<sup>1</sup>питане лаьцна. Баккъалла а, шун Кхиош-кхобург Ар- Рахьман<sup>2</sup>ву‚ суна тIаьхьахIитта‚ сан омрана муьтIахь хила"".",<p> Эсица.</p> | <p>Къинхетаме верг -Дела.</p>
2233,"Цара элира: ""Тхо совцур дац цунна Iибадат дечух тхуна тIе Муса юхаверззалц"".",
2234,"Цо<sup>1</sup>элира: ""ХIай ХIарун‚ хьуна стено новкъарло йи, уьш тилабелла гича,",<p> Мусас‚ юхавирзича.</p>
2235,"Суна тIаьхьахIотта? Сан омрана Iеса хилла хьо?""",
2236,"Цо (ХIаруна) элира: ""ХIай сан ненан кIант! Ма лаца сан маж а‚ сан корта а<sup>1</sup>. Со кхийрира ахь āларна: ""Исраилан кIентий бекъна ахь‚ сан дош а тергал ца ди ахь"".",<p>Чоьш.</p>
2237,"Цо<sup>1</sup>элира: ""Хьан хIун бāла бу‚ хIай Самирий?"".",<p>Мусас Самийригахьа вирзина.</p>
2238,"Цо элира: ""Суна гира царна ца гинарг: ас схьалецира элчанан<sup>1</sup>тачех цхьа кана /чан/‚ и кхоьссира ас /эса т1е/‚ иштта хаздира суна сан сино"".",<p>Джабраил маликан лорах цхьана буйнахь схьаэцна чан. </p>
2239,"Цо (Мусас Самирийчуьнга) элира: ""ДIагIо! Хьуна /дуьненан/ дахарехь хир ду /таIзар/‚ ахь олуш: ""Ма хьакхале<sup>1</sup>/сох/"". Хьуна тоьхна хан ю<sup>2</sup>‚ йохор йоцуш. Хьажал хьайн деле‚ хьо шена Iибадат деш лаьтташ волчу‚ оха и вагаво‚ тIаккха оха и варжор ву чим бина хIорда чохь"".","<p>Мусас элира Самирийчуьнга: « Хьуна дуьненахь та1зар хир ду – хьо цхьаннах хьакхацавалар, хьох цхьа а хьакхацавалар». Дала цунна дуьненан бала совбаккхархьама дара иза.</p> | <p>Эхартахь таIзар дан.</p>"
2240,"Шун Дела АллахI ву‚ Ша воцург кхин дела воцу‚ массо а хIума чулаьцна цо Iилманца"".",
2241,Иштта Оха дуьйцу хьоьга хабарех ша хьалхадахнарг‚ Оха делира хьоьга Тхайгара дагадайтар.,
2242,"Цунах дIакъаьстинарг‚ милла велахь а‚ – баккъалла а, цо хьур ма бу къематдийнахь /къинойн/ мохь.",
2243,Гуттар лаьтташ цу /жоьжахати/ чохь – вон хили царна къематдийнахь мохь.,
2244,Оцу дийнахь сур локхур ю‚ Оха гулбийр бу оцу дийнахь къинош динарш /бIаьргаш/ сенбелла<sup>1</sup>.,<p>Дукха кхерабевла.</p>
2245,"Вовшашка шабар-шибар дийр ду цара: ""Аша-м ца даьккхира /цигахь/ итт /де/ бен""<sup>1</sup>.",<p>Олуш цхьаболчара.</p>
2246,"Тхо дика хууш ду цара олург. Царах леларца уггар тоьллачара эр ду: ""Аша-м цхьа /де/ бен ца даьккхина""<sup>1</sup>.",<p>Дуьненахь яьккхина зама иштта к1еззиг хетар ю царна.</p>
2247,"Цара хоьтту хьоьга лаьмнех лаьцна‚ ахь āла: ""Дохийна даржор ду уьш сан Кхиош-кхобучо<sup>1</sup>"".",<p>Къематдийнахь.</p>
2248,Дуьтур ду Цо уьш нийса яьсса меттиг хилла.,
2249,Хьуна гур яц цигахь лохе а‚ лакхе а.,
2250,Оцу дийнахь уьш тIаьхьахIуьттур бу кхойкхучунна<sup>1</sup>‚ шех юьстахбовлийла доцуш‚ аьзнаш мукIар хир ду Ша сов къинхетаме волчунна (Далла)‚ хьуна хезар дац шабар-шибар бен<sup>2</sup>.,<p>Исрапил малико сур локхуш нах кхойкхур бу махьшаре Далла хьалха.</p> | <p>Дукха кхерабевла бистхала луш хир бац нах.</p>
2251,Оцу дийнахь пайда бийр бац шапаIато<sup>1</sup>Ша сов къинхетаме волчо шена пурба деллачунна бен‚ шен дашна<sup>2</sup>Иза реза хиллачунна бен.,<p>ШапаIат – цхьанна гIодаккхар (къематдийнахь шена везачунна гIодаккха хьажар).</p> | <p>Тоба деш олучу.</p>
2252,Цунна (Далла) хаьа царал хьалха хилларг а‚ царал тIаьхьа хиндерг а‚ уьш тIаьхьакхуьур бац Цунах Iилманца.,
2253,"Яххьаш мукIар хилира Ша дийна волчунна, Ша /Iаламийн гIуллакхашна/ д1ахIоьттийна волчунна (Далла), дог диллина висира зулам деанарг (Делаца накъост лаьцнарг).",
2254,Ша диканаш динарг‚ ша муъмин волуш – и кхоьрур вац зуламах а‚ эшамах а.,
2255,"Иштта охьадоссийра Оха и Iаьрбийн Дешар<sup>1</sup>дина‚ цу чохь кхерамаш билгалбехира Оха, уьш кхоьрур бацара-те‚ аьлла‚ я цо царна /шайл хьалха хилларш хIаллакхилар/ дагадойтур дацара-те‚ аьлла.",<p>Къуръан. 1аьрбийн маттахь قرءان Къуръан « дешар» бохург ду.</p>
2256,"Лакхавели Дела – Ша бакъволу паччахь! Сих ма ло Къуръанца хьайга Цуьнан вехьи чекхдаллалц‚ āла: ""Со Кхиош-кхобушверг‚ совваккха со Iилманца"".",
2257,Оха ваIда йинера хьалха Āдамца а – цунна и йицъелира. Тхуна ца карийра цуьнгахь чIогIалла.,
2258,"Хьахаде! Оха аьллера маликашка: ""Сужуд де<sup>1</sup>Āдамна"". Цара сужуд дира, иблис доцчо – и дуьхьалхилира /сужуд дан/.",<p>Гора гIо.</p>
2259,"Оха элира: ""ХIай Āдам‚ баккъалла а, хIара /иблис/ мостагI ду хьуна а‚ хьан зудчунна а‚ цо даххане а ялсамани чуьра ара ма дохийла шуьшиъ – тIаккха дакъазавер ву хьо.",
2260,Хьуна цу /ялсамани/ чохь мацлойла а дац‚ верза-тIерза (верзийна) вуьсийла а дац.,
2261,"Хьо цу чохь хьаглур а вац‚ /маьлхан/ йовхоно вагор а вац"".",
2262,"ШайтIа тIедирзира цунна /тилаван/‚ элира: ""ХIай Āдам‚ ас тIенисвой хьо гуттаренан а‚ ша чекхдер доцчу паччахьаллин а диттана тIе?""",
2263,Цара шиммо<sup>1</sup>цунах кхаьллира /стом/ – тIаккха царна шинна шаьшшиннан эвхье меттигаш гучуевлира – уьш буьйлабелира шайна тIе ялсаманин гIаш летадан. Āдамо Iесалла йира шен Кхиош-кхобучунна – и тилавелира.,<p>Адама а‚ Хьавас а.</p>
2264,ТIаккха шен Кхиош-кхобучо хаьржира иза‚ тōба къоболдира цуьнан‚ нисвира /нийсачу новкъа/.,
2265,"Цо (Дала) элира: ""Охьадисса шу шиъ цу /ялсамани/ чуьра шун зуьрретах цхьаберш вакхарна мостаг1ий хилла /лаьттахь/ цхьаьнакхетар болчу хьолехь<sup>1</sup>. Шуьга беъча Соьгара нийса некъ‚ цу Сан некъана тIаьхьахIоьттинарг – и тилалур вац‚ и декъазавер вац.","<p>Дала боху Адаме а, Хьаве а: охьадисса шу шиъ ялсамани чуьра латта, шун зуьрретах цхьаберш вакхарна шаьш карадеш дерг а, шайн бахам а бахьанехь а, шайн лехамаш а, дезарш а тайп-тайпана хирг хилар а бахьанехь мостаг1ий хилла гуллучу хьолехь.</p>"
2266,"Со хьехорах юхаваьлларг – сов готта бахам бу цуьнан. Оха гулвийр ву и къематдийнахь, бIаьрса а доцуш.",
2267,"Цо эр: ""Со Кхиош-кхобург‚ Ахь хIунда гулви со, бIаьрса а доцуш‚ со бIаьрса долуш ма вари-й?""",
2268,"Цо (Дала) элира: ""Иштта деара хьоьга Тхан аяташ – ахь уьш дицдира. Иштта тахана хьо вицвийр ву"".",
2269,Иштта бекхам бо Оха тIалам ца бинчунна‚ шен Кхиош-кхобучун аятех ца тешначунна. Эхартан Iазап мелхо а чIогIа а ду‚ /ханна/ деха а ду.,
2270,"Уьш нис ца бина-те Оха шайл хьалха мел хIаллакйинчу тIаьхьенаша? – церан бахамашкахула д1асалелаш ма бу уьш! Баккъалла а, цу чохь делилаш ма ду‚ хьекъал долчарна.",
2271,"Дош<sup>1</sup>хьалха ца даьллехьара хьан Кхиош-кхобучуьнгара, и<sup>2</sup>хилаза цадериг дара, цIе тоьхна хан а /ца хиллехьара<sup>3</sup>/.","<p>Делах цатешарш а‚ вон леларш а къематде кхаччалц Iазап ца деш буьтур бу‚ аьлла долу Делан дош.</p> | <p>Вон лелачарна деш долу Iазап (дуьненахь).</p> | <p>Ц1е тоьхна хан а /ца хиллехьара/ - и аят шен маь1наца ""Дош"" бохучун т1аьхьахь дог1уш ду, делахь а, Дала Шен хьикматаца т1аьхьа далийна. Аятан маь1на: Делера дош хьалха ца даьллехьара, тоьхна хан ца хиллехьара, керстанашна церан зуламаш бахьанехь дуьненахь 1азап хир дара.</p>"
2272,Ахь собар де цара дуьйцучунна тIехь‚ хьан Кхиош-кхобучунна тасбахь де малх схьакхетале а<sup>1</sup>‚ и дIабузале а<sup>2</sup>. Буьйсанан заманашкахь а<sup>3</sup>тасбахь де‚ дийнан тIегIешкахь а<sup>4</sup>‚ – хьо реза хила там бара.,<p>Iуьйре- ламаз де.</p> | <p>Малхбузе- ламаз де.</p> | <p>МаьркIаж-ламаз а‚ пхьуьйре-ламаз а деш.</p> | <p>Делкъ- ламаз.</p>
2273,Хьан бIаьргаш данне а ма кхийдаде<sup>1</sup>Оха царах шайна ниIмат деллачу марошка-зударшка – дуьненан дахаран зазадаккхар ду иза‚ уьш цу чохь Оха зерхьама. Хьан Кхиош-кхобучун рицкъ дика а‚ вуно ханна деха а ду.,<p>Царах хьоьгуш.</p>
2274,Омра де хьан охIле ламаз де‚ алий‚ цу тIехь собаре хила. Оха ца доьху хьоьга рицкъ. Оха лур ду хьуна рицкъ. ТIаьхье<sup>1</sup>– /Делах/ кхерарехь ю!,<p>Хиндерг.</p>
2275,"Цара элира: ""Цо (пайхамара) деънехьара вайга шен Кхиош-кхобучуьнгара цхьа /билгала/ делил?"" Цаьрга ца еана ткъа билгало хьалхалерчу жайнашкахь?",
2276,"Оха уьш хIаллакбинехьара Iазапца цул (пайхамарал) хьалха‚ цара эр ма дара: ""Тхо Кхиош-кхобург‚ Ахь ваийтинехьара тхоьга элча, – тхо тIаьхьахIуьттур ма дара Хьан аяташна‚ тхо сийсаза хилале‚ тхо юьхьIаьржа хIоттале?""",
2277,"Ахь āла: ""Массо а хьоьжуш ву‚ хьежа шу а‚ тIаккха тIаьхьа хуур ду шуна‚ муьлш бу нийсачу некъан дай, муьлш бу нисбелларш"".",
2278,"Гергадеана нахана шайца хьесап дар<sup>1</sup>, уьш тIаккха а терго ца еш‚ /эхартан Iамал ярх/ дIабирзина ма бу.",<p>Хьесап дар – стаго дина дика а‚ вон а къастадар къематдийнахь.</p>
2279,Цаьрга ца богIу шайн Кхиош-кхобучуьнгара цхьа а керла хьехам цара цуьнга ладугIуш бен‚ шаьш ловзуш а долуш. (Забаре лоцу цара и).,
2280,"Шайн дегнаш /цуьнан маь1нах/ тидамбоцуш долуш. Къайладаьккхира хабар зулам диначара: ""ХIара<sup>1</sup>адам бен дац шу санна? Бозбуунчалла къобалдо аш‚ шайна гуш а долуш /и бозбуунчалла дуйла/?<sup>2</sup>""",<p>Мухьаммад пайхамар.</p> | <p>Мухьаммада деанарг бозбуунчалла лоруш хилла керстанаша.</p>
2281,"Цо (пайхамара) элира: ""Сан Кхиош-кхобучунна хаьа дош‚ стиглахь а‚ лаьттахь а /аьлла долу/. Иза хезаш верг а‚ хууш верг а ву"".",
2282,"ХIаъ‚ цара элира: ""Вовшах ийна<sup>1</sup>гIенаш ду<sup>2</sup>. ХIаъ‚ цо<sup>3</sup>кхоьллина и. ХIаъ‚ иза илланча ву. Вайга цхьа делил даийта цо‚ хьалхалернаш бахкийтаре терра""<sup>4</sup>.",<p>МаьIна доцуш.</p> | <p>ХIара Мухьаммада дуьйцу аяташ.</p> | <p>Мухьаммада шегара дуьйцуш ду и‚ олуш хилла цатешачара.</p> | <p>Шайца делилаш долуш.</p>
2283,Ийман ца диллира царал хьалха а Оха хIаллакйинчу цхьана а юьрто. ХIокхара ийман дуьллур дара?,
2284,Оха ца бахкийтира хьол хьалха а божарий<sup>1</sup>бен‚ Оха цаьрга вехьеш луш. Хаттал хьехам<sup>2</sup>болчу нахе‚ шаьш ца хууш хиллехь.,<p>Адамаш.</p> | <p>Хьалха хилларш хууш болу 1еламнах.</p>
2285,Оха ца хилийтира царах кхача ца боу дегI‚ уьш ца лаьттира даима.,
2286,ТIаккха Оха бакъхилийтира цаьрца  (элчанашца хилла) ваIда. Оха хьалхабехира уьш а‚ Тхайна луурш а‚ Оха хIаллакбира тIаламбоцурш (элчанаш харцбинарш).,
2287,Оха доссийна шуьга жайна /хIай Iаьрбий/‚ шена чохь шу хьехор /шух сийдар/ долуш /и шун маттахь хиларца/‚ шу хьекъале ца хуьлу?,
2288,Маса йохийна Оха зуламе хилла йолу юрт! Кхиийра Оха царал тIаьхьа кхин къаьмнаш.,
2289,Шайна Тхан ницкъ хаабелча‚ уьш цунах сиха бовду.,
2290,"""Ма довда! Юхадерза шу шена чохь /хьалха/ ниIмат хиллачу /дахарна/‚ шайн хIусамашка шуьга барт хаттархьама ""<sup>1</sup>.",<p>И эр ду цаьрга маликаша.</p>
2291,"Цара элира<sup>1</sup>: ""Бала бу-кх тхуна! Баккъалла а, тхо хилла-кх зуламхой!""","<p>И эр ду ийман цадиллинчара къематдийнахь, шайна кечйина жоьжахати гича. Дала яханчу заманчохь дуьйцу и хирг долу х1уманаш Шена уьш хирг хилар дика хуудела.</p>"
2292,И церан узарш ца сецира Оха шаьш хьаькхна ялтин аре санна хиллийтталц‚ шаьш дIатийна а буьсуш.,
2293,Оха ца кхоьллина стигал а‚ латта а‚ цаьршинна юккъехь ерг а Тхаьш ловзуш.<sup>1</sup>,"<p>Стигланаш а, латта а, царна юккъехь мел дерг эрна ца кхоьллина Дала. Цу чохь доккха маь1на а, хьикмат а ду, Дела цхьаъ хилар а, Цуьнан ницкъ а гучудоккхуш.</p>"
2294,"Тхо хиллехьара синкъерам безаш /зудчунца я доьзалхочунца/‚ Оха и эцна хир бара Тхайгара (Тхан гергахь болчу хьурулIинех а, маликех а)‚ Оха и деш хилча.",
2295,ХIаъ‚ Оха бакъдолчуьнца туху харцдолчунна тIе – цо и дайа‚ и хIаллакхуьлу. Шуна бāла<sup>1</sup>бу шаьш /Тхуна т1е/ кхуллучу /харц/ сибатех.<sup>2</sup>,<p>Шуна бала бу – шуна жоьжахати хир ю.</p> | <p>Делан зуда ю‚ кIант ву‚ бохуш.</p>
2296,Цуьнан бу стигланашкахь а‚ лаьттахь а мел берш. Цунна гергахь берш кура ца бовлу Цунна Iибадат дан‚ кIад ца ло уьш.,
2297,Цара тасбахь до буса а‚ дийнахь а‚ уьш лагI ца луш.,
2298,"Ткъа цара эцна-те делий лаьттах, цара денбеш /белларш/?",
2299,Цу шиннахьа а<sup>1</sup>АллахI воцург /кхин/ делий хиллехьара – уьш шиъа хIаллакхилла хир яра. ЦIена ву и Дела‚ Iаршан Да‚ цара /Шена т1е/ кхуллучу харц сибатех.,<p>Стигланашкахь а‚ лаьттахь а.</p>
2300,Цуьнга ца хотту Цо дечух‚ цаьрга хоттур ду /цара дуьненахь динчух лаьцна/.,
2301,"Ткъа цара лийцина И воцург /кхин/ делий? Ахь āла: ""Дāладе шайн тешаллаш! ХIара хьехам бу соьца болчеран а (Къуръан)‚ сол хьалха хиллачеран а (Таврат а, Инжил а, кхин жайнаш а – царна чохь массанхьа а Дела цхьаъхилар чIагъдеш ду). ХIаъ‚ дукхахболчарна ца хаьа бакъдерг‚ уьш дуьхьалбевлла"".",
2302,Оха ца вахийтина хьол хьалха цхьа а элча‚ Оха шега вехьеца хоуьйтуш бен кхин дела вац Со бен‚ Суна Iибадат дейша‚ аьлла.,
2303,"Цара элира: ""Лаьцна Къинхетам болчо<sup>1</sup>доьзалхо"". Вонах цIена ву Иза! Уьш-м<sup>2</sup>сийлахь болу леш бай!","<p>Къинхетам берг −ألرحمان Ар- Рахьман– Делан цIе.</p> | <p>Пайхамараш‚ маликаш, шаьш керстанаша Делан кIентий, мехкарий бу бохуш болу. Жуьгташа олуш хилла: «Маликаш -Делан мехкарий бу». Царна инкарло еш Дала боху,уьш Делан сийлахь леш бу, Дала цара Шена 1ибадат дарца къастина болу.</p>"
2304,Уьш (пайхамараш) Цул хьалха ца бовлу дашца‚ уьш Цуьнан омраца 1амал еш бу.,
2305,"Цунна хаьа церан хьалхахь дерг а‚ церан тIехьахь дерг а, цара шапаIат<sup>1</sup>дийр дац Иза шена реза хиллачунна бен‚ уьш Цунах кхоьруш, эгош бу.","<p>ШапаIат – къематдийнахь шена везачун‚ я гергарчун гIолацар, Деле цунна къинхетам бехар. </p>"
2306,"Милла велахь а‚ царах олуш: ""Со ву дела‚ Иза а воцуш""‚−цунна бекхам бийр бу Оха жоьжахатица. Иштта бекхам бо Оха зуламхошна.",
2307,Цатешачарна ца го-техьа стигланаш а‚ латта а хилла хилар вовшаххоттаделла? Оха уьш къастийра! Оха кхоьллира хих массо а дийна (са долу) хIума. Уьш ца теша-те?,
2308,Оха хилийтира лаьттахь лаьмнаш‚ иза цаьрца чIагIдалийтархьама. Оха хилийтира цу чохь тогIин некъаш – уьш нийсачу новкъа баха мегар-кх.,
2309,Оха хилийтира стигалах ша Iалашбеш болу тхов‚ ткъа уьш цуьнан (стиглан) аятех д1абоьрзуш бу /ойла ца еш/.,
2310,Иза ву Ша кхоьллинарг буьйса а‚ де а‚ малх а‚ бутт а. Массо а шен меттехь нека деш ю<sup>1</sup>.,<p>Нека деш −кхузахь а‚ кхечухьа а: хьийзаш‚ щен новкъа дIасалелаш.</p>
2311,"Оха ца хилийтина адамна хьол хьалха а абаде<sup>1</sup>. Ткъа хьо велча, уьш гуттар лаьттар болуш бу-те?",<p>Цкъа а цавалар.</p>
2312,Массо а сино Iовшур ду далар<sup>1</sup>. Оха зуьйр ду шу вонаца а‚ диканца а питана<sup>2</sup>хилла. Тхуна тIе юхадерзор долуш а ду шу.,"<p>Чам боккхур бу даларх, лийр ду.</p> | <p>Ибн-1аббаса и аят иштта даьстина:Оха зуьйр ду шу халонца - парг1атонца а, могашаллица - цамгаршца а, хьолаца - мискаллица а, хьаналдолчуьнца - хьарамдолчуьнца а, Далла г1уллакх дарца - Далла 1есалла ярца а, нийсачу новкъаца - тиларца а.И дерриге а хьолаш гойтур шуьга шух Далла шукур деш верг а, Далла инкарло еш верг а гучуваккхархьама. Ибн-Зайда иштта даьстина:Оха зуьйр ду шу шуна дезашдолчуьнца Тхайна а, нахана а гучудоккхуш, гархьама аш шукур муха до, шуна цадезачуьнца – аш собар муха до.  </p>"
2313,"Цатешачарна хьо гича‚ хьо сийсазвой бен тIе ца лоцу цара: ""ХIара ву шун делий хьехош верг?"" Ткъа уьш Къинхетам берг<sup>1</sup>хьехорна керста бу.",<p>Къинхетам берг – кхузахь: Аллах1-Дела.</p>
2314,Адам кхоьллина сихонах. Гойтур ду Ас шуна Сан делилаш‚ аш Со сих ма ве!,
2315,"Цара олу: ""Маца хир ю и ваIда /кхочуш/‚ шу бакълуьйш хиллехь?""",
2316,"Хаахьара цатешачарна шаьш шайн яххьашна тIера а, шайн баккъашна тIера а цIе дIа тоьттур йоцу‚ шайна гIо хир доцу хан! /Ма сих дийр дацара цара тIаккха и Делан Iазап/!",
2317,ХIаъ‚ царна тIе догIур ду и /къематде/ цIеххьана‚ уьш хьере бийр бу цо‚ царна могур дац и духатоха‚ уьш /цунах/ тIаьхьатоттур а бац.,
2318,Сийсазбина элчанаш хьол хьалха а. Царах (элчанех) ца бēшаш хиллачарах шайх хьакхаделира шаьш сийсаздеш хилларг.,
2319,"Ахь āла /цаьрга, хIай Мухьаммад/: ""Хьан лардийр ду шу буса а‚ дийнахь а Къинхетам болчух /Делах–Цуьнан Iазапах/?"" ХIаъ‚ уьш шайн Кхиош-кхобург хьехорх д1абоьрзуш ма бу.",
2320,"Я церан, Тхо доцург, /кхин/ делий бу-те, шаьш уьш духатухур болуш /Iазапах/? Царна могур дац шайна гIо дан а‚ уьш Тхох /Тхан Iазапах/ ларор ма бац.",
2321,ХIаъ‚ Оха ниIматаш деллера хIокхарна а‚ церан дайшна а шайна тIехь оьмар яхъяллалц. Царна ца го-те Тхо дохкуш латта эшадеш шен йисташкахула<sup>1</sup>? Уьш бу ткъа тоьлларш?,"<p>Дала пайхамарна гIо до, цуьнца кхечу наха бусалба дин тIелоцу, керстанаш оьшу.</p>"
2322,"Ахь āла: ""Баккъалла а, ас шуна кхерам тосу вехьеца. Ца хеза-кх къора болчарна кхайкхам, шайна кхерам тосуш"".",
2323,"Хьан Кхиош-кхобучун Iазапан хIо хьакхаро шаьш схьалецча, цара аллане а эр ма ду: ""Ма /боккха/ бāла бу-кх тхуна! Тхо хилла-кх зуламхой!""",
2324,Оха хIоттор ю къематденна<sup>1</sup>нийсонан терзанаш‚ зулам дийр дац синна /цхьана а/ хIуманца. КIоллан буьртиган барамехь ерг а дIалур ю Оха. Хьесап дийраш хила кхачо ю Тхан.,<p>Къематдийнахь.</p>
2325,Оха белира Мусага а‚ ХIаруне а къастам а<sup>1</sup>‚ серло а‚ хьехам а /Делах/ кхоьруш болчарна.,<p>Къастам – Делера Мусага доьссина долу жайна −Таврат‚ шена чохь‚ хьанал-хьарам‚ диканиг-вониг къастош долу.</p>
2326,"Ишттанаш бу уьш‚ шаьш кхоьруш шайн Кхиош-кхобучух‚ И /б1аьргашца/ гуш воццушехь‚ уьш бу сахьтах<sup>1</sup>/кхоьруш/, бегабеш.","<p>Къематдийнах. Кхузахь а, кхечухьа а: сахьт – къематде.</p>"
2327,ХIара /Къуръан/ беркате хьехам бу‚ Оха ша боссийна болу. Аш цунна инкарло йо?,
2328,Оха белира ИбрахIиме а хьалха шен нийса некъ‚ Тхо и вевзаш дара.,
2329,"Хьахаде! Цо аьллера шен дега а‚ цуьнан къоме а: ""ХIорш хIун суьрташ (жа1арш) ду‚ шу шайна гуора оьхуш долу?""",
2330,"Цара элира: ""Тхуна карийна тхан дай царна Iибадат деш"".",
2331,"Цо (Ибрах1има) элира: ""Шу а‚ шун дай а хилла-кх билгалчу тилар чохь"".",
2332,"Цара элира: ""Хьо тхуна веана-те бакъдолчуьнца‚ я хьо /тхо/ ловзочарех ву-те?!""",
2333,"Цо элира: ""ХIаъ‚ шун Кхиош-кхобург ву стигланийн а‚ лаьттан а Кхиош-кхобург‚ Ша уьш кхоьллина а ву /хIумма йоцчу хIуманах/‚ со оцунна тIехь тешалла дечарах ву-кх.",
2334,"Делаца дуй боу ас: шун цIушна (жа1аршна) янне а мекарло йийр ма ю ас шу /царах/ баккъаш берзийна генадевллачул тIаьхьа "".",
2335,ТIаккха цо царах кескаш йира<sup>1</sup>‚ церан йоккханиг йиссалц – уьш цунна тIе берза мегара.,<p>Уьш этIийра.</p>
2336,"Цара элира: ""Хьан дина хIара вайн делашна? Баккъалла а, и зулам диначарах ву-кх!""",
2337,"Элира /царах Ибрах1има аьлларг хезначара/: ""Тхуна хезира цхьа кIант уьш (вай делий) хьехош‚ цунах ИбрахIим олура"".",
2338,"Элира /паччахьа Намруза а, цуьнан хьолдайша а/: ""Схьавалаве иза нехан бIаьргашна хьалха – цара тешалла дан мегара"".",
2339,"Цара элира: ""Ахь дина хIара тхан делашна т1ехь‚ хIай ИбрахIим?""",
2340,"Цо элира: ""ХIан-хIа. И дина хIокху царах воккхучо. Аш цаьрга хаттийша‚ уьш бистхуьлуш хиллехь!""",
2341,"Уьш шаьш шайна тIебирзира<sup>1</sup>‚ цара элира: ""Баккъалла а, шу ду-кх зуламхой!""","<p>Уьш шайх ойла ян болабелира, шаьш мотт ца хуучунна дечу Iибадатах а. Цара шайга элира: «Баккъала а, шу ду-кх зуламхой». </p>"
2342,"Т1аккха церан кортош охьабахийтира<sup>1</sup>/эхьхетаро/, /олуш/: ""Хьуна ма хаьий х1орш бист ца хуьлий"".","<p>Эхь хетта, кортош охьатIаIийра цара‚ я шайн хьалхалерчу керсталлина тIе юхабирзира уьш. ""Уьш дIаберзийра Делан тIера шайн керстаналлина тIе"" (Тафсир Ал-Джалалайн). Сабунис и аят иштта даьстина: Уьш д1ахьаьвзира сийсаза хиллачуьра кураллина т1е.</p>"
2343,"Цо (ИбрахIима) элира: ""Ткъа аш Iибадат до‚ Дела а вуьтий‚ шайна хIумма а пайда а ца бечунна‚ зен а ца дечунна?",
2344,"Туф! Шуна а‚ Дела а витина‚ аш Iибадат дечарна а! Шу хьекъале ца хуьлу-те?""",
2345,"Цара элира: ""Вāгаве и (ИбрахIим)‚ гIо де шайн делашна‚ шаьш /гIуллакх/ деш хиллехь!""",
2346,"Оха элира: ""ХIай цIе! Хьох хилалахь ИбрахIимна шело а‚ маршо<sup>1</sup>а"".",<p>Маршо – кхузахь: бохам ца беш.</p>
2347,Царна йийзира цунна дуьхьал мекарло<sup>1</sup>– Оха уьш хилийтира доккха зен хиллачарах.,<p>Ибрах1им ц1аргахь ваго лиира царна -  Дала йохийра церан мекарло.</p>
2348,Оха кIелхьарваьккхира иза а‚ ЛутI а‚ Оха ша Iаламашна беркате динчу латта<sup>1</sup>т1е /Шама д1ахьажийра/.,"<p>Дала мостаг1ех парг1атбаьхна, пайхамарш бахкийтарций, хиш, хьуьнаш хилийтарций беркате бинчу махка – Шама- д1ахьажийра Ибрах1им а, цуьнан вешин к1ант Лут1 а. Цул хьалха уьш 1иракъехь хилла.</p>"
2349,Оха цунна велира Исхьакъ а‚ кхин совгIатана ЯIкъуб а. /Уьш/ берриге а хилийтира диканаш.,
2350,"Оха царах хилийтира тхьамданаш, Тхан омраца шаьш /нахана/ нийса некъ гойтуш. Оха цаьрга хаийтира<sup>1</sup>диканаш дар а‚ ламаз хIоттадар а‚ закат далар а. Уьш хилира Тхуна Iибадат деш.",<p>Вехьеца.</p>
2351,"ЛутIана а делира Оха хьукам а‚ Iилма а. Оха и кIелхьарваьккхира ша боьханаш деш хилла йолчу юьртара. Баккъалла а, уьш хилира вонан нах‚ песакъаш.",
2352,"Оха иза (ЛутI пайхамар) воьллира Тхан къинхетам чу. Баккъалла а, иза дикачарах ву.",
2353,Нухь а‚ цо кхайкхира хьалха. Оха цунна жоп делира: кIелхьарваьккхира иза а‚ цуьнан доьзал а боккхачу бāланах.,
2354,"Оха ларвира иза Тхан аяташ харцдинчу нахах. Баккъалла а, уьш бара вочу хIуманан нах‚ Оха уьш берриге а /хина/ бухабахийтира.",
2355,Давудана а‚ Сулейманна а‚ шаьшшиммо хьукам дечу хенахь /ялтин/ аренах лаьцна‚ ша нехан уьстагIаша хьаьшна хилла йолчу. Тхо хилира церан хьукаман тешаш.,
2356,"Оха цунах (хьукамах<sup>1</sup>) кхетийтира Сулейман а. /Цу шиннах/ х1оранна а Оха делира хьукам а‚ Iилма а. Оха муьтIахь дира Давудана лаьмнаш – цара тасбахь а деш, олхазарш а /дира Оха цунна муьт1ахь/‚ тхо хилира /гIуллакх/ дийраш.","<p>Кхиэл яйта баьхкина хилла цхьа нах Давуд а‚ Сулейман а волчу. Ялта хьаьшна хилла цхьаннан уьстагIаша. Давуда хьукам дина и уьстагIий дайа ялтин дена пайденна. Ткъа Сулеймана аьлла‚ ялтин дас пайдаоьцур бу церан шурех‚ тIаьхьенах а‚ тIаккха дIадерзор ду уьш шен дега. УьстагIийн дас тодийр ду шен уьстагIаша дохийна латта. ТIаккха ялта хьокхург хилча, дIалур ду шен дега. Цу хьукамна реза хилла Давуд а.</p>"
2357,Оха цунна Iамийра шуна бедарш<sup>1</sup>яр‚ цара шу Iалашдархьама шун /мостаг1ийн/ ницкъах. Аш баркалла ца олу?,<p> ТIемалочун аьчкан коч.</p>
2358,Сулейманна а /муьтIахь бира Оха/ нуьцкъала мох - дIасалелаш Тхан омраца Оха ша беркате дина хиллачу<sup>1</sup> лаьттахула. Тхо хилла массо а хIума хууш дерш.,"<p>Шам - ширчу заманан пачхьалкх. Цу чу йог1уш хилла х1инцлера Сири, Ливан, Иордани, Палестина, Израиль.</p>"
2359,ШайтIанех<sup>1</sup>а хилла цунна<sup>2</sup>/хIорда/ чу лелхаш‚ и доцург а‚ кхин белхаш а беш‚ Тхо хилира уьш Iалашдийраш<sup>3</sup>.,"<p>Оха муьтIахь дира Сулейманна цхьацца шайтIанаш а‚ цара цунна гIуллакх деш.</p> | <p>Сулейманна – оьшуш долу гIуллакхаш дан.</p> | <p>Оха 1алашдора и шайт1анаш Сулейманан г1уллакхах д1атиларх а, цунна муьт1ахь цахиларх а.</p>"
2360,"Аюб а /хьахаве/. Цо кхайкхира шен Кхиош-кхобучуьнга: ""Со бāлано лаьцна‚ Хьо къинхетам болчарах а уггар къинхетаме верг ву-кх"".",
2361,Оха цунна жоп делира‚ айбира цуьнца хилла бāла‚ белира цунна шен доьзал а‚ цаьрца цхьана кхин ишттал‚ Тхан гергара къинхетам а хилла‚ Iибадат дечарна хьехам а хилла.,
2362,/Хьахаве/ ИсмаIил а‚ Идрис а‚ Зуль-Кифл<sup>1</sup>а‚ массо а собаре хиллачарах бу.,"<p>Зуль-Кифл – Ильяс пайхамар‚ цхьаболчара аларехь, Таврата чохь вуьйцуш волу Эзекил.</p>"
2363,"Тхан къинхетам чу бахийтира Оха уьш. Баккъалла а, уьш дикачарах бу.",
2364,"Зун-Нун<sup>1</sup>а‚ дIавахара иза оьгIазвахана<sup>2</sup>‚ цунна хаалора Оха ша гатвийр воцийла та1зар дарца<sup>3</sup>. ТIаккха цо кхайкхира боданехь<sup>4</sup>: ""Хьо воцург кхин Дела вац‚ вонах цIена ву-кх Хьо‚ со хилла-кх зулам дечарах"".","<p>Зун-Нун – Юнус пайхамар‚ чIеро лаьцна хилларг (хуьйдина).</p> | <p>Шен къомана цо ийман цадилларна‚ и дIавахара.</p> | <p>Цхьадолчу тафсирашкахь аят   иштта гочдина. Цунна (Юнус пайхамарна) моьттура Тхан ницкъ кхочур бац шена т1ехь.И нийса ца хета. И мотталур дац муьлххачу Делах кхоьручу стагана а, пайхамарех лаьцна-м дуьйцийла а дац.</p> | <p>Юнус шен къомо ийман ца диллича, царна 1азап дог1ур дуйла а хиъна, царах д1аведира. Х1оьрдан йистехь цхьана кемана т1еваьлира. Ткъа цуьнан къомо, дохкодаьлла‚ тоба дира. Дала царна гечдира – Юнус кеманна тIехиира. И дазделира‚ тIаккха кхаж тесира цхьаъ хи чу кхосса. И кхаж Юнусана белира‚ и хIорда чуиккхира – тIаккха чIеро хуьйдира. Цуьнан кийрахь волуш цо Деле кхайкхира. Дала, до1ина жоп луш, и аракхоссийтира ч1аре.</p><p></p>"
2365,Оха цунна жоп делира‚ и кIелхьарваьккхира сингаттамах. Иштта кIелхьарбоху Оха муъмин нах.,
2366,"Закарийа /хьахаве/, цо кхайкхира шенКхиош-кхобучуьнга: ""Со Кхиош-кхобург‚ ма витахь со цхьа‚ Хьо ирс лучарах уггар диканиг ма вара!""",
2367,"Цунна а жоп делира Оха‚ велира цунна /кIант/ Яхьъя‚ Оха цунна тоялийтира цуьнан зуда<sup>1</sup>. Баккъалла а, уьш хилира сихлуш диканаш дарехь‚ Тхоьга кхойкхура дог дохуш /Тхан дикане/‚ кхоьруш /Тхан Iазапах/. Уьш хилира Тхох кхоьруш.",<p>Бер хилийта.</p>
2368,И шен йо1стагалла Iалашдинарг<sup>1</sup>а /хьехайе/‚ Оха цунна Тхан сих са чудиллира<sup>2</sup>. Цунах а‚ цуьнан кIантах<sup>3</sup>а /массо а/ Iаламна делил хилийтира Оха.,"<p>Марьям‚ Iийсан нана.</p> | <p>Оха омра дира Джабраил малике – цо Марьяман кочан схьаеллаеллачу меттигехула са чуозийра – цунах и берах йисира. Иштта да воцуш дуьнена ваьккхира Дала 1ийса пайхамар, Делера салам хуьлда цунна.</p> | <p>Iийса пайхамар.</p>"
2369,"Баккъалла а, хIара шун уммат<sup>1</sup>цхъа уммат ду‚ Со шун Кхиош-кхобург а ву‚ Суна Iибадат дейша.",<p>Бусалбанаш.</p>
2370,Цара (тIаьхьабогIучара) дийкъира<sup>1</sup>шайн гIуллакх вовшашна юккъехь. Массо а Тхуна тIе юхабоьрзу.,<p>Нах бекъабелира‚ дукха динаш хилира‚ тешарш а‚ цатешарш а бу.</p>
2371,"Диканаш деш верг‚ ша муъмин волуш – хир яц цуьнан къахьегарна инкарло‚ баккъалла а, Тхо цунна яздеш ду<sup>1</sup>.",<p>Цо йина дика Iамалш.</p>
2372,Хьарам ду Оха ша хIаллакйинчу юьрта (-н дай) юхаберза<sup>1</sup>,<p>Оха х1аллакйина юрт юха ден ца ло.</p>
2373,"Яъжуж а‚ Маъжуж<sup>1</sup>а гучубовллалц. Уьш массо а аг1орхьара, лакхарчу меттигашкара охьахецалур бу.",<p>Яъжуж‚ Маъжуж – шайна дуьхьал Зуль-Къарнайнас гIап йина дIакъевлина долу экха ши халкъ. Къематде догIуш уьш арабевр бу. Дукхахилар бахьанехь массо а меттиг юзур ю цара. Уьш сихлур бу лаьтта т1ехь боьханиг дан.</p>
2374,"Гергаеана бакъйолу ваIда‚ ца тешаш хиллачеран бIаьргаш тIебаьлла: ""Ма бāла бу-кх вайна‚ вай дар-кх хIара тергал ца деш‚ вай хилла-кх зулам динарш""/эр ду цара/.",
2375,"Баккъалла а, шу а‚ Дела а витина‚ аш шайна Iибадат деш берш а‚ жоьжахатин ягориг ю‚ шу цу чу гIур долуш а ду.",
2376,"Уьш делий хиллехьара, – цу чу гIур бацара. Массо а цу чохь гуттар лаьттар ву.",
2377,Царна цу чохь хала са ийзар а ду‚ царна цу чохь хезар а дац.,
2378,"Баккъалла а, шайна Тхоьгара диканиг хьалхадаьлларш – уьш цунна (жоьжахатина) генахь хир бу.",
2379,Царна хезар дац цуьнан (жоьжахатин) шах-ших а‚ уьш шайн синошна дезначохь гуттар лаьттар бу<sup>1</sup>.,<p>Шайна езаш йолчу ялсаманахь хир бу.</p>
2380,"Уьш сингаттаме бийр бац бокхачу кхерамо‚ царна дуьхьалкхетар ду маликаш /олуш/: ""ХIара ду шун де‚ шуна хир ду аьлларг"".",
2381,"Оцу дийнахь Оха тIегулйийр ю стигал‚ жайнан кехаташ тIегулдаре терра. Оха дуьххьара кхоллар долоре терра‚ карладоккху Тхуна тIехь хилла йолчу ваIдица. Баккъалла а, Тхо хилла /гIуллакх/ деш дерш.",
2382,"Оха яздинера Забура<sup>1</sup>чохь хьехамал<sup>2</sup>тIаьхьа: ""Лаьттах ирс оьцур ду Сан дикачу леша""<sup>3</sup>.","<p>Забур – Давуд пайхамаре доссийна хилла долу Делан жайна. Цхьа кхечахь الزبور Аз-забурдерриг Дала доссийна жайнаш ду аьлла.</p> | <p>Хьехам – кхузахь: Лавхь махьфуз; я Мусага доссийначул тIаьхьа.</p> | <p>Цунах нийса пайдаоьцур болчара, цу т1ехь Делан омранаш кхочушдийрболчара. Дукхахдолчу тафсирашкахь иза ялсаманин латта ду аьлла ду, ша ирсана кхочур долу дика 1амалш йинчу бусалба нахана.</p>"
2383,"Баккъалла а, хIокху чохь кхоччуш кхетам бу Iибадат дечу нахана.",
2384,Оха ца вахийтина хьо /хIай Мухьаммад/ массо а Iаламна къинхетам хилла а бен.,
2385,"Ахь āла: ""Суна ваьхьица хаийтина шун Дела цхьаъ вуйла. Шу муьтIахь<sup>1</sup>хуьлий?""","<p>МуьтIахь берш – Iарбашха:مسلمون ""муслимун"" – бусалбанаш.</p>"
2386,"Уьш дIаберзахь‚ ахь āла: ""Ас дIакхайкхийна шуьга цхьатерра‚ суна ца хаьа, герга ду‚ я гена ду шуна ваIда<sup>1</sup>йинарг.","<p>Шуьга хир ду аьлларг: ""Къематде герга ду‚ я гена ду ца хаьа суна"".</p>"
2387,"Баккъалла а, Цунна (Далла) хаьа дашах хезаш дерг а‚ Цунна хаьа аш къайладоккхуш дерг а.",
2388,"Суна ца хаьа и /шуна таIзар ца деш тIаьхьататтар/ хила тарло шуна питана /зер/ а‚ цхьа хан яллалц бахам а"".",
2389,"Элира /Мухьаммад пайхамаро/: ""Сан Кхиош-кхобург‚ Ахь де-кх бакъонца хьукам /суна а, х1ара дин харцдечарна а юккъехь/. Тхан Кхиош-кхобург ву сов къинхетаме верг<sup>1</sup>а‚ аш сибат дечунна тIехь<sup>2</sup>Шегара гIо эца дезаш верг а "".",<p>Аль-Рахьман- ألرحمان Далан еза ц1е – сов къинхетаме вергмаь1нехь.</p> | <p>Аш харц кхуллучунна тIехь.</p>
2390,"ХIай нах! Кхера шайн Кхиош-кхобучух. Баккъалла а, сахьт дēгар<sup>1</sup>доккха-деза хIума ду.",<p>Сахьт дегар – кхузахь: къематде (мохк бегар – къематдийнахь).</p>
2391,"Оцу дийнахь‚ шуна шайна гуш‚ массо а /бер/ дакхош ерг йицлур ю ша дакхийначух‚ охьабуьллур бу шен /кийрахь/ мохь болчо<sup>1</sup>шен мохь<sup>2</sup>/хеназа/‚ хьуна гур бу нах бехна – бехна бац уьш‚ делахь а, Делан Iазап чIогIа ду.","<p>Кийрахь мохь берг – кхузахь: берах йолу зуда. Къематдийнахь кхераелла бер хеназа дийр ду цо.</p> | <p>Мохь – муьхь, кийрахь долу бер.</p>"
2392,Нахах ву ша Делехь къуьйсуш верг /цхьа а/ Iилма доцуш‚ ша тIаьхьахIуттуш верг х1ор аьрхадаьллачу шайтIанна<sup>1</sup>.,"<p>Аьрхадаьлла шайт1а - Далла дуьхьалла даьлла, Цуьнан омрана муьт1ахь ца хилла шайт1а.</p>"
2393,Цунна (шайтIанна) язделла шеца доттагIалла лелийнарг ша тилор а ву‚ цIеран Iазапе дIанисвийр а ву‚ аьлла.,
2394,"ХIай нах! Шу хиллехь юха дендина /гIовторах/ шекона чохь – Оха шу кхоьллина поппарах<sup>1</sup>‚ тIаккха тIадамах<sup>2</sup>‚ тIаккха цIийнан улхах<sup>3</sup>‚ тIаккха жижиган кийсаках‚ кеп йолуш долчух а‚ кеп йоцуш долчух а шуна билгалдаккхархьама /Тхо ницкъ болуш дуйла/. Оха дIанисдо /шу/ беран цIийна<sup>4</sup>чохь Тхайна ма луъу цIе тоьхна хан тIеккхаччалц‚ тIаккха Оха арадоху шу бер хуьлий‚ тIаккха шу тIекхиархьама шайн ницкъина<sup>5</sup>. Шух леш верг а ву‚ шух /къанваларца/ уггар сийсазчу дахарна тIеверзош верг а ву‚ шена /дуккха а х1уманаш / хууш хиллачул тIаьхьа хIумма а ца хаийтархьама. Хьуна го латта дакъаделла<sup>6</sup>. Оха шена тIе хи доссийча, и деттало<sup>7</sup>‚ деста‚ /цуьнца/ кхуьу массо а хаза шишша тайпа /яраш/.","<p>Адам- Дала кхоьллина и поппарах.Кхузахь Дала дуьйцуш ду адам кхолладалар. Иштта, цхьа эзар а, ах а шо хьалла доссийнаяу Къуръано дуьйцу х1инца эмбриологи 1илмано гучудаьккхинарг.</p> | <p>Ораллах.</p> | <p>ЦIийнан улх – дакъаделла цIий. Ненан кийрахь бер кхолладалар ду кхузахь Дала дуьйцург.</p> | <p>Беран цIа – ненан кийра.</p> | <p>Шу даккхий а, нуьцкъала а хилийтархьама. </p> | <p>Цхьа а хIума шена тIе ца йолуш.</p> | <p>Яраш йовлуш, этIа.</p>"
2395,Иза ду – Дела хиларна бакъдерг‚ Цо денбийриг хиларна белларш‚ Иза хиларна массо а хIуманна тIехь ницкъберг.,
2396,/Иза ду/ – сахьт<sup>1</sup>догIург хиларна‚ цу чохь шеко яц‚ Дела хиларна денбина гIовтор болуш кешний чохь берш.,<p>Къематде.</p>
2397,Нахах ву ша Делехь къуьйсуш верг‚ шегахь Iилма а доцуш‚ нийса некъ а боцуш‚ нуьре долу жайна а доцуш.,
2398,/Куралла ярца/ шен лаг дIагIертош Делан новкъах /нах/ тилабархьама. Цунна дуьненахь а сийсазалла ю‚ Оха Iовшуьйтур ду цуьнга къематдийнахь цIеран Iазап.,
2399,"/Цуьнга эр ду/: ""И ду хьан шина куьйго хьалхадаьккхинарг бахьанехь‚ Дела цахиларна а зуламаш дийриг лешна"".",
2400,"Нахах ву ша Далла Iибадат деш верг уьраллин юьхьига тIехь<sup>1</sup>волчух тера: шех кхиъча диканиг, цуьнца паргIатволу иза‚ шех питана (бāла) кхиъча, шен юьхь тIе дIавоьрзу и /цатешарна тIе/ – дуьне а‚ эхарт а дайина цо. Иза билггала эшам бу-кх!","<p>Шегахь ийман доцуш, шена цхьа пайда, хIонс хилча ийман чохь соцуш и ца хилчи, ийман дIатосуш; мунепикъ.</p>"
2401,Цо кхойкху Дела воцучуьнга‚ шена зен ца дечуьнга‚ шена пайда ца бечуьнга. Иза ду-кх генара тилар!,
2402,Цо кхойкху шена /хуьлучу/ пайданал шена зен герга долчуьнга– ма вон эла ву-кх‚ ма вон накъост ву-кх /цо лаьцнарг‚ Дела а витина/!,
2403,"Баккъалла а, Дала чубохуьйтур бу ийман диллинарш а‚ дика Iамалш йинарш а бошмашна‚ шайн бухахула хиш оьхуш йолчу. Баккъалла а, Дала до Шена луург.",
2404,"/Шен элчанна/ Дала дуьненахь а‚ эхартахь а гIо дийр дац моьттуш хилларг – цо муш дIатосийла тхов тIе ирхкхазвала, тIаккха хададойла /шен лаг/‚ тIаккха хьожийла шена‚ дIадехьний-те цуьнан мекарлос и оьгIазвохуьйтург<sup>1</sup>.","<p>Делан элчанан мостагIий цунна хуьлучу кхиамашна оьгIазбовлахь – шайн тхов тIе муш бихкина ирхолллойла уьш – лойла уьш, Дала Шен элчанна гIо дийр ду </p>"
2405,Иштта доссийра Оха и /Къуръан/ билгала аяташ хилла‚ Дела хиларна а нисвеш Шена луург /нийсачу новкъа/.,
2406,"Баккъалла а, ийман диллинарш а‚ жуьгтийн динехь берш а‚ сабиинаш а<sup>1</sup>‚ насараш а<sup>2</sup>‚ цIеран гIуллакх деш берш а‚ /Делаца/ накъост лаьцнарш а... Баккъалла а, Дала къастор ду царна юккъехь къематдийнахь. Баккъалла а, Дела массо а хIуманна тIехь теш ву.",<p>Маликашна‚ я седарчашна Iибадат деш берш.</p> | <p>Христианаш.</p>
2407,"Хьуна ца го Далла сужуд ма дой стигланашкахь волчо а‚ лаьттахь волчо а‚ малхо а‚ батто а‚ седарчаша а‚ лаьмнаша а‚ дитташа а‚ дийнаташа а‚ нахах дукхаболчара а? Дукхаболчарна Iазап хьакъ хилла. Дала сийсазвинарг‚ милла велахь а‚ – ма вац цунна сий айдан цхьа а. Баккъалла а, Дала до Шена луург.",
2408,ХIокху шина мостагIчо<sup>1</sup>шайн Кхиош-кхобучуьнгахь къийсира<sup>2</sup>. Цатешнарш – царна бедарш хадор ю цIарах<sup>3</sup>‚ церан кортошна тIе дуттур ду ц1ийдина хи.,<p>Муъмин наха цхьана агIор‚ важа пхеа керстанийн тобано −кхечу агIор.</p> | <p>ХIораммо шен дин нийса ду‚ бохуш.</p> | <p>Царна цIеран духар тIедухур ду.</p>
2409,Дāгор ду цуьнца церан гайш чохь дерг а‚ чкъор а.,
2410,Царна аьчкан чхьонкарш ю.,
2411,"Царна цу чуьра бāлахьēгарх арабовла мел лии‚ цу чу юхаберзор бу уьш /эр ду/: ""Iовша шайна цIеран Iазап!""",
2412,"Баккъалла а, Дала чубухкур бу ийман диллинарш а‚ дика Iамалаш йинарш а /ялсаманин/ бошмашна‚ шайн бухахула хиш оьхуш йолчу‚ хазбина хир бу уьш цу чохь дашочу чIагаршца а‚ жовхIаршца а‚ церан духар цу чохь хир ду дари.",
2413,Уьш нисбина /дуьненахь/ дашах хазачуьнга /Къуръанах/‚ уьш нисбина хастамечу новкъа<sup>1</sup>.,<p>Ислам дине.</p>
2414,"Баккъалла а, цатешнарш а‚ шаьш /нах/ дIатоттуш берш а Делан некъах а‚ Дезачу маьждигах а<sup>1</sup>‚ Оха ша нахана цхьанисса /сийлахь/ хилийтина долчу шена чохь волчунна а‚ арара /зиярате/ веъначунна‚ цу чохь зуламца бакъдолчух д1ахьавзар /Делах цатешар/ дезаш верг а – Оха Iовшуьйтур ду цаьрга лазош долу Iазапах.","<p>Маккахь долу коьрта маьждиг. Кхин цунах лаьцнарг хьалха деана. И аят доьссина Абу-Суфьянехь а, цуьнан накъосташкахь а, цара Хьудайбиятехь барт бечу шарахь (х1ижран 6-г1а шо) пайхамар шен накъосташца (цхьа эзар ах гергга стаг) 1умрат ца доьхкуьйтуш юхаберзича.</p>"
2415,"Хьахаде: Оха билгалъяьккхира ИбрахIимна /Хьаьж/цIийнан меттиг, олуш: ""Ма лаца Соьца накъост цхьана а хIуманца‚ цIанде Сан цIа<sup>1</sup>го боккхучарна а /т1аваф деш/‚ хIоьттина лаьттачарна а‚ рукIе<sup>2</sup>баханчарна а‚ суждане<sup>3</sup>баханчарна а.",<p>ХьаьжцIа.</p> | <p>РукIе вахар – горх1оттар Далла муьтIахь хиларца.</p> | <p>Сужуд – юьхь лаьттах кхетийтар Далла муьтIахь хиларца.</p>
2416,Кхайкха нахалахь хьаьжалла<sup>1</sup>: уьш (муъмин нах) богIур бу хьуна гIаш а‚ х1ор эзачунна<sup>2</sup>тIехь а‚ шаьш йогIуш хилла йолчу х1ор туьпара боьрара,"<p>Хьаьжалла – хьаьждехкар. Хьаьждехкар бусалба динан пхеа б1ог1амах цхьаъ бу. Шен дахарехь цкъа хьаьжц1а вахар перз ду х1ор бусалба стеган а, зудчун а, нагахь санна церан таро а елахь, могашалла а елахь, некъ маьрша а белахь. Хьаьждехкарна лерина йолу хан ю: шаввал, зулькъа1да беттанаш, зульхьижжа беттан хьалхара итт де а. Хъаьждехкаран кхо кеп ю: 1) Ифрад; 2) Таматту1; 3) Къиран. Царах шолг1а а, кхолг1а а кеп г1урбадийнахь хьаьждихкинчунна т1ехь Минахь г1урбадер т1ехь долуш ю. Хьаьждехкаран коьрта г1уллакхаш: 1) шен меттигехь (микъатехь) нигат а дина ихьрам дехкар (маха баьккхина х1ума д1а а яьккхина божарша шайн дег1ах к1айн ц1ен к1адин ши кийсак дег1ах хьарчор); 2) Макка ма кхеччинехь, Ка1бина ворх1 го баккхар (схькхачаран т1аваф); 3) Сафа, Марва олучу лаьмний юккъехула ворх1азза д1а-схьа вахар ( д1а - цхьа го, схьа- цхьа го: берриге а – 7); 4) Зульхьижжа беттан 8-чу дийнахь Мине вахар, цигахь буьйса яккхар; 5) Зульхьижжа беттан 9-чу диийнахь (1арафат де) 1уьйре-ламаз динчул т1аьхьа 1арафате д1авахар, делкъал т1аьхьа малх чубуззалц цигахь латтар а; 6) малх чубуьзначул т1аьхьа Муздалифе охьавар, цигахь буьйса яккхар; 7) Зульхьижжан 10-чу дийнахь (Г1урбаде) малх цхьа жимма айбенчул т1аьхьа Джумрат аль-1укъба олучу боккхачу барзина т1е 7 т1улг кхоссар; 8) корта башар я ларгар ( Ифрад кепара хаьждихкинчунна - цул т1аьхьа ихьраман духар д1адаккха мега, хьалха ихьрам дихкичахьана хьарам мел хилларг хьанал хуьлу, деккъа цхьа зударшца дерг доцург –ихьрамах кхоччуш доцуш ваставлар); 9) г1урбадер (Таматту1 я Къиран кепара хьаьждихкинчунна – цо т1аккха бошу я лоргу корта, цул т1аьхьа ихьрамах парг1атволу); 10) Ка1бина 7 го баккхар ( Т1аваф аль-ифада) (оцул т1аьхьа массо а х1ума хьанал хуьлу цунна – ихьрамах кхоччуш ваставалар); 11) Минахь шиъ я кхоъ ( цигара шолг1ачу дийнахь малх чубузале д1а ца ваханчунна) буьйса яккхар, х1ор дийнахь малх жимма хьалабаьллачул т1аьхьа 3 барзина т1е ворх1-ворх1 т1улг а кхуссуш. Маккара араволуш т1аьххьара г1уллакх хила деза ка1бина ворх1 го баккхар (1одикаяран т1аваф). Ихьрам дихкинчунна хьарам долу х1уманаш: духар хьесапехь маха баьккхина х1ума т1еюхар(божаршна); коьрта х1ума тиллар (божаршна), бен яц и х1ума маха баьккхина я баккханза елахь – четар (зонтик) я кхин х1ума коьрта т1ехула лаца мегар ду; муьлхха а кепара дег1ах чо баккхар – баьшна, лергина я озийна; ма1арш тедар я озийна яккхар, цхьа зен деш ерг йоцург; хаза хьожа йог1у х1ума дег1ах, я бедарх, я охьахуучу меттиге я д1авуьжучу меттиге хьакхар я лийчаш, ц1анлуш цунах пайдаэцар; шен жижиг даа мега дийнат я олхазар талла я ден, еккъа х1оьрдачохь я хичахь 1еш ерг йоцург; зуда ялоран мах бан, шена я кхечунна; зудчуьнца гергара юкъаметтаг хилар; зудчуьнца,гергара юкъаметтиг яцахь а, муьлхха шах1ват (шовкъ) хилар. Иштта хьаьждихкинчунна ца мега къийса, дов дан, харц лен, харц дуйнаш баа, кхин харц х1уманаш леладан.</p> | <p>Эзаниг – эмкал‚ я вир‚ я говр – некъан бохаллехь азъелла.</p>"
2417,"Тешалла дан шайна пайданашна<sup>1</sup>‚ Делан цIе хьехаян а цхьана билгалчу деношкахь‚ Цо шайна рицкъина деллачу бежанна тIехь. Даа цунах‚ дааде бāлахоьгучунна<sup>2</sup>а, пекъарна<sup>3</sup>а.","<p>Динан а, дуьненан а пайда лаха. Оцу аято вайна гойту хьаьждоьхкуш волчунна хьаналчу йохка-эцарца дуьненан пайда лаха мегаш хилар, коьрта 1алашо 1ибадат дар а долуш.</p> | <p>Балахоьгург – пекъар стаг, шен пекъаралла нахана гучуйолуш, бедарций я кхечу хIуманца</p> | <p>Пекъар – кхузахь: шен пекъаралла гучу ца йоккхуш верг.</p>"
2418,"ТIаккха дIайохийла цара /Хьаьж дехкарца/ шайн боьхаллаш (гIурбан бежна динчул тIаьхьа корта баша я ларга, маIарш теда…)‚ кхочушдойла шайн нузарш<sup>1</sup>‚ гобоккхийла Ширчу ЦIийнна<sup>2</sup>"".",<p>Нузар – ша саг1а доккхур ду аьлла Делаца ва1да яр.</p> | <p>КаIбина.</p>
2419,/ГIуллакх иштта ду/. Делан хьурматаш даздеш верг – и цунна шена дика ду шен Кхиош-кхобучунна гергахь. Хьанал дина шуна бежанаш /даа/‚ шуна тIехь доьшуш<sup>1</sup>доцурш. Генадовла цIуйн (жа1арийн) рижсах‚ генадовла харц дашах<sup>2</sup>,<p>Шуна Къуръан чохь‚ я суннатехь хьарам ца динарш.</p> | <p>Тешаллах – кхузахь: харц тешалла ма де.</p>
2420,Далла тIедирзинарш<sup>1</sup>а хилла‚ Цуьнца накъост лаьцнарш ца хуьлуш. Ткъа Делаца накъост лоцург... и тера ву стиглара воьжначух‚ тIаккха олхазарш схьалоцуш‚ я мехо генарчу меттиге дIавуьгуш волчух.,"<p>Далла тIевирзинарг – Iаьрбашха: حنيف ""хьаниф"" – баккъалла а, Делах тешаш верг, Дела цхьаъвеш верг.</p>"
2421,"/ГIуллакх иштта ду/. Делан Iедалаш<sup>1</sup>даздеш верг‚ – баккъалла а, иза<sup>2</sup>дегнаш /Делах/ кхерарх ду.","<p>Цунах ду хьаьжаллин г1уллакхаш а, г1урбанна бежана урс хьакхар а… </p> | <p>И гIуллакх лелор Делах кхерарх ду.</p>"
2422,Шуна цу чохь пайданаш бу цIетоьхна хан тIекхаччалц‚ тIаккха церан /урс хьакха хьанал йолу/ меттиг Ширчу ЦIийнан гергахь ю<sup>1</sup>.,<p>И бежана Макка кхаччалц пайда оьцуш лелор ду‚ тIаккха Маккан 8-10 километр генахь йолчу Минахь урс хьокхур ду.</p>
2423,ХIор умматана а Iибадат даран кеп хилийтина Оха цаьрга Делан цIе яккхийта Цо Шена рицкъина деллачу даьхнин бежанна тIехь. Шун Дела цхьа Аллах1 - Дела ву‚ Цунна муьтIахь хила: ахь кхаъ баккха<sup>1</sup>муьтIахь болчарна.,<p>Царна ялсамани хиларца.</p>
2424,"Уьш бу Дела хьахавича, шайн дегнаш кхоьруш<sup>1</sup>берш‚ шайна тIедеъначу вочунна собар деш берш‚ ламаз хIоттадеш берш‚ Оха шайна деллачу рицкъех /Дела реза волчу новкъа/ харжаш еш берш.",<p>Доьлхуш.</p>
2425,И ерстана эмкал<sup>1</sup>хилийтина Оха шуна Делан дин гучудоккхучу билгалонех‚ шуна цу чохь диканиг ду. Хьехае царна тIехь‚ цхьана могIара хIоьттинчу хьолехь‚ Делан цIе. Уьш шайн агIонашна тIедегча<sup>2</sup>‚ даа царах‚ дааде доьхучунна а<sup>3</sup>‚ ца доьхучунна а<sup>4</sup>. Иштта Оха муьтIахь дина уьш (бежанаш) шуна‚ – шу хир дацара-те баркалла олуш.,"<p>Кхузахь Дала эмкал хьахийна иза 1аьрбий гергахь уггар деза а, сийлахь а бежана хилла дела. Цуьнца даьккхина саг1а мела хиларехь уггар дезаниг лоруш ду. Эмкалал совнаха г1урбанна мега етт а,уьстаг1 а.</p> | <p>Царна шаьш урс хьекхна девлича.</p> | <p>Мискачунна а.</p> | <p>Миска воцчунна а.</p>"
2426,"Далла ца кхочу церан жижиг а‚ церан цIий а‚ делахь а, Цуьнга кхочу шуьгара /Делах/ кхерар. Иштта Цо уьш (бежанаш) муьтIахь дина шуна аш Дела вазвархьама Цо шу /нийсачу новкъа/ нисдарна. Ахь кхаъ баккха дикадечарна.",
2427,"Баккъалла а, Дала ларбо ийман диллинарш. Баккъалла а, Далла ца веза массо а тешнабехк беш верг, /Делан ни1матна/ ша т1ех инкарло еш волу.",
2428,"Магийна шайца тIом беш болчарна<sup>1</sup>/тIом бан/‚ царна зулам дина хиларна. Баккъалла а, Дела царна (цу бусалбанашна) гIодарна тIехь ницкъ болуш ву‚",<p>Дала магийна шайца т1ом болийначу керстанашна дуьхьал т1ом бан.</p>
2429,"Шайн цIеношкара арабаьхна болчу‚ цхьа а бакъо йоцуш‚ деккъа цара аларна: ""Тхан Кхиош-кхобург Аллах1-Дела ву"". Дала нах вовшашца ларбеш ца хиллехьара, йохийна хир яра /насарийн мозг1арийн/ Iибадат ден меттигаш а‚ килсаш а‚ /жуьгтийн/ ламазан меттигаш а‚ маьждигаш а‚ шайна чохь дуккха Делан цIе хьехош йолу. Данне а гIо дийр ма ду Дала Шена /гIуллакхна/ гIо деш волчунна. Баккъалла а, Дела ницкъ берг ма ву, веза верг а ма ву.",
2430,Уьш<sup>1</sup>бу Оха шаьш лаьттахь чIагIбича‚ ламаз хIоттош берш‚ закат луш берш‚ диканиг де‚ аьлла‚ омра деш берш‚ вочух /нах/ духатухуш берш. Делан ю гIуллакхийн чакхе.,"<p>Оха шайна гIо дийр дерш. Х1окху аяташкахь Дала билгалбоху Ша шайна г1о дийр долу муъмин нах. Муьлш бу уьш? Уьш бу Далла г1о деш берш, аьлча а, Далла дукхадезачу г1уллакхашкахь жигара дāкъа лоцуш берш, Дала шаьш лаьттахь бакъо елла ч1аг1бича, ламазаш деш берш, закат луш берш, нахана диканиг де, вониг ма де олуш хьехам беш берш. Ишттачарна г1о дийр ду ша аьлла дуй биъна Дала.</p>"
2431,"Хьо цара харцвахь, – харцбина<sup>1</sup>царал хьалха Нухьан а‚ Iадийн а‚ Самудийн а къаьмнаша<sup>2</sup>‚",<p>Элчанаш а‚ пайхамарш а.</p> | <p>Iадийн‚ Самудийн къаьмнаш −ХIуд пайхамаран а‚ Салихь пайхамаран а къаьмнаш‚ Дала Шена дуьхьал хиларна хIаллакбина хилла болу.</p>
2432,"ИбрахIиман къомо а‚ ЛутIин къомо а,",
2433,Мадъян дайша а<sup>1</sup>. Харцвира Муса а. Ас ханна тIаьхьатеттира<sup>2</sup>ца тешаш берш. ТIаккха Ас схьалецира уьш<sup>3</sup>. Муха хилира Сан цаларар /уьш шайна Iазап дарца/!,<p>ШуIайб пайхамаран къам.</p> | <p>Iазап ца деш.</p> | <p>Ас тIаьхьа Iазап дира царна.</p>
2434,Маса юрт хIаллакйина Оха‚ шаьш зуламе хилла йолу! Уьш шайн буха тIехь яьсса ю. Маса шовда даьсса дисина! Маса йоьгIна гIала /яьсса йисина/!,
2435,Лаьттахула ца лела уьш<sup>1</sup>? – хир дара царна дегнаш‚ шайца цара ойла еш‚ я лергаш‚ шайца цара ладугIуш. БIаьрса дац бIаьрзе – кийрахь долу дегнаш ду бIаьрзе!,<p>Царна ца го и хIуманаш?</p>
2436,Хьо сихво цара Iазапаца<sup>1</sup>. Дала йохор яц Шен ваIда. Цхьа де хьан Кхиош-кхобучун гергахь эзар шо санна ду аш дагардечух.,<p>Iазап доссаде шайна‚ бохуш.</p>
2437,Маса юрт /ханна/ тIаьхьатеттира /Iазап ца деш/ Ас‚ уьш зуламе а йолуш? ТIаккха схьалецира уьш Ас‚ Суна т1е ду тIекхачар<sup>1</sup>.,"<p>Массо а хIума Суна тIекхочур долуш ду, т1аккха Ас нийса бекхам бийр бу.</p>"
2438,"Ахь āла: ""ХIай нах! Баккъалла а, со шуна билгала кхерамча ву-кх"".",
2439,Ийман диллинарш а‚ дика Iамал йинарш а – царна гечдар а‚ сийлахь рицкъ а ду.,
2440,"Тхан аяташна дуьхьал, уьш дохо г1ерташ къахьегнарш – уьш жоьжахатин дай бу.",
2441,Оха ца вахийтина хьол хьалха цхьа а элча а‚ цхьа а пайхамар а цо сатуьйсучу хенахь цуьнан сатийсамийн чу шайтIа ца оьккхуш‚ тIаккха Дала дIадоккхуш бен шайтIано кхоьссинарг. ТIаьхьа Дала хьукам дойтур ду Шен аяташка. И Дела хууш верг а‚ хьукам /нийса/ деш верг а ву.,
2442,"/И ду/ шайтIано кхоьссинчух питана хилархьама шайн дегнашкахь цамгар йолчарна‚ шайн дегнаш къиза долчарна. Баккъалла а, зуламхой генарчу мостагIаллина чохь ма бу.",
2443,"Iилма деллачаьрга хаийтархьама‚ иза хьан Кхиош-кхобучуьнгара бакъдерг хилар‚ цунах тешийла уьш‚ мукIар хуьлийла Цунна церан дегнаш. Баккъалла а, Дела ма ву нисбеш верг ийман диллинарш нийсачу новкъа.",
2444,ДIатилар бац цатешнарш цунах шеконехь латтарх‚ шайна тIе цIеххьана сахьт<sup>1</sup>кхаччалц‚ я шайна тIе Iахар дийнан<sup>2</sup>Iазап кхаччалц.,"<p>Сахьт – кхузахь а, кхечахь а: къематде.</p> | <p>Iахар де – шена тIаьхьа кхин де доцу де‚ къематде.</p>"
2445,Паччахьалла оцу дийнахь Делан ду‚ Цо хьукам дийр ду царна юккъехь. Ткъа ийман диллинарш а‚ дика Iамалш йинарш а – ниIматан бошмашкахь хир бу.,
2446,Цатешнарш а‚ Тхан аяташ харцдинарш а – уьш бу шайна сийсаза долу Iазап хир дерш.,
2447,"Делан новкъахь дIакхелхинарш<sup>1</sup>‚ тIаккха байинарш я белларш – даллане а хаза рицкъ лур ду царна Дала. Баккъалла а, Дела – И ву-кх рицкъ лучарах уггар диканиг.",<p>Цхьана меттехь Далла Iибадат дан таро ца хилча‚ и таро йолчу дIабаханарш.</p>
2448,"Цо бохканне а чубухкур бу уьш шаьш шайна реза долчу чугIойлина (ялсамани чу). Баккъалла а, Дела ма ву хуург а‚ дукха собаре<sup>1</sup>верг а /царна Iазап ца деш/.","<p>Иштта гочдеш ду 1аьрбийн дош حليم Оцунах лаьцнарг т1аьхьа дог1ур ду, Дала мукъалахь.</p>"
2449,"Иштта ду иза. Милла велахь а /муъмин нахах/ ша шена /керстанаша/ динчул /царна/ таIзар а дина‚ тIаккха шена /цара юха а/ зулам дина – данне а цунна гIодийр ду Дала. Баккъалла а, Дела къинтIераволург а ву‚ гечдийриг а ву.",
2450,И /гIо ду/ Дела хиларна буьйса денна чуялош‚ де −буьйсанна чудалош<sup>1</sup>‚ Дела хиларна хезаш верг а‚ гуш верг а.,<p>Буьйса яцъеш‚ де −дахдеш‚ де дацдеш‚ буьйса −яхъеш.</p>
2451,"И /гIо ду/ Дела – Иза хиларна бакъдерг‚ И витина, цара /шега/ кхойкхург – и хиларна харцдерг‚ Дела – Иза хиларна лекха верг а‚ воккха верг а.",
2452,"Хьуна ца го Дала доссийна стиглара хи – тIаккха лаьтта хуьлу сенделла. Баккъалла а, Дела ву /Шен лешна рицкъ даларехь/ дика кхеташ верг а‚ /церан дегнашкахь долу х1уманах сиха догдиллар/ дика девзаш верг а.",
2453,"Цуьнан ду стигланашкахь дерг а‚ лаьттахь дерг а. Баккъалла а, Дела – И ву хьоле верг а‚ хастаме верг а.",
2454,"Хьуна ца хиъна Дала шуна болх бойтуш хилар лаьттахь мел долчуьнга а‚ кемане а – лела и хIорда чухула Цуьнан омраца. Цо сацайо стигал лаьтта тIе йожарх‚ Шен пурбанца а бен. Баккъалла а, Дела нахана диканиг лууш верг а (и йоллу х1ума шуна муьт1ахь ярца)‚ къинхетаме верг а ву.",
2455,"И ву шуна дахар делларг‚ тIаккха долуьйту Цо шу‚ тIаккха /юха/ дендийр ду. Баккъалла а, адам<sup>1</sup>– ч1ог1а керста ду-кх<sup>2</sup>.","<p>Адам – кхузахь: Делах цатешашверг я Цуьнан ни1маташна инкарло еш верг.</p> | <p>Делан ниIматашна‚ И цхьаъ цаварца. Х1оккхул ни1маташ шена делча, Далла шукур ца деш.</p>"
2456,"ХIор умматана Оха хилийтина Iибадат ден меттиг‚ цара шена Iибадат а деш<sup>1</sup>. Хьоьца ма къуьсийла цара гIуллакхехь. Хьан Кхиош-кхобучуьнга кхайкха /уьш/. Баккъалла а, хьо нийсачу новкъахь ма ву.","<p>Сабунис Делан аят    иштта даьстина:Пайхамарех х1ор пайхамарна, д1адаханчу умматех х1ор умматана Оха х1оттина цара шеца 1амалеш шар1 а, 1ибадат дан меттиг а, гайтина нийса некъ а. Ибн-1аббаса аьлла МансакШари1ат а, иийса некъ абохург ду.</p>"
2457,"Цара хьоьца къийсахь‚ ахь āла: ""Далла дика хаьа аш деш дерг"".",
2458,Дала хьукам дийр ду шуна юккъехь къематдийнахь шуна шегахь хилпало хиллачохь.,
2459,"Хьуна ца хаьа Дела хууш вуйла стиглахь а‚ лаьттахь а мел дерг? Баккъалла а, иза /Лавхь махьфуз/ жайна чохь ду. Баккъалла а, иза Далла атта ду.",
2460,Цара Iибадат до‚ Дела а вуьтий‚ Цо шеца цхьа а делил ца доссийнчунна‚ шайна шех лаьцна цхьа а Iилма доцучунна. Ма вац зуламхошна цхьа а гIоьнча.,
2461,"Шайна тIехь Тхан билгала долу аяташ дешча‚ хьуна хаало цатешачеран яххьашкахь инкарло. Лата кийча бу уьш шайна тIехь Тхан аяташ доьшучаьрца. Ахь āла: ""Ас дуьйций шуна цул вочух? – ЦIе ю, Дала цатешначарна ваIда йина йолу‚ ма вон тIекхачар ду-кх!""",
2462,"ХIай нах! Масал далийна‚ ладогIа цуьнга. Баккъалла а, Дела а витина‚ аш /шега/ кхойкхучо цхьаьллига цхьа моза а кхуллур бац‚ уьш цунна гулбелча а. Мозано шайгара цхьа хIума яьккхича, – иза цуьнгара юха ца яккхало царна. Ледара ваьлла лоьхург а<sup>1</sup>‚ шегара лоьхург а<sup>2</sup>.",<p>Ша Дела воцчунна Iибадат деш верг.</p> | <p>Кхечара шена Iибадат деш верг.</p>
2463,"Цара ца вазвира Дела ша вазван ма-веззара. Баккъалла а, Дела нуьцкъала верг а ву‚ веза верг а ву.",
2464,Дала хоржу маликех а /пайхамаршка/ элчанаш‚ нахах а /нахе элчанаш/. Баккъалла а‚ Дела хезаш верг а ву‚ гуш верг а ву.,
2465,Цунна хаьа царал хьалха хилларг а‚ царал тIаьхьа хиндерг а. Деле д1адоьрзу гIуллакхаш.,
2466,ХIай ийман диллинарш! РукIе гIо‚ суждане гIо‚ Iибадат де шайн Кхиош-кхобучунна‚ диканиг де −шу даккхийден там бу.,
2467,Къахьега Делехь ша къахьега ма-деззара‚ Цо шу хаьржина‚ ца йина шуна динехь цхьа а хало‚ шун ден ИбрахIиман миллатах /ду и шун дин/‚ Цо (Далла) аьлла шух бусалбанашхьалха а‚ хIокху /Къуръан/ чохь а‚ элча шуна тIехь теш хилийтархьама‚ шу а тешаш хилийтархьама нахана тIехь. Ламаз хIоттаде‚ закат ло‚ Делаца чIагIло. И ву шун вали<sup>1</sup>– дика вали а ву‚ дика гIоьнча а ву.,"<p>Вали – кхузахь: шу Iалашдийриг, шун гIуллакхаш дийриг, доладийриг.</p>"
2468,Баккхийбийра<sup>1</sup>муъмин нах.,"<p>Баккхийбийди, ирсе бу муъмин нах. Кхузахь яханчу заманахь боху Дала и хирг хилар Шена дика хаьа дела.</p>"
2469,"Уьш бу шайн ламазашкахь /Делах кхоьруш, Цуьнан ваззаллина/ муьтIахь берш.",
2470,Уьш бу даьссачу хабарех юьстахбовлуш берш.,
2471,Уьш бу закат доккхуш берш.,
2472,Уьш бу шайн эвхье меженаш ларъеш берш.,
2473,Шайн зударшна а‚ я шайн аьтту куьйгаша<sup>1</sup>доладиначарна а бен /тIе ца гIерташ берш/ – тIаккха уьш бехке бац.,"<p>Аьтту куьйгаша доладина зударий – цхьа кхечу тафсирашкахь цуьнан маь1на Дуйша доладина зударий,аьлла дина. 1аьрбийн дешан يمين Йамин (дукхаллин терахь- أيمان Айман) маь1нех ду:дуй, аьтту(бакъхьара) куьг, аьтту (бакъхьара) аг1о. Хьалха заманчохь стеган долахь хилла болу зударий-леш, я т1амехь йийсаре лаьцна я баьхкина зударий. Уьш азатбаьхна (лоллах парг1атбаьхна), бало мегаш хилла.</p>"
2474,Царал дехьа кхийдинарш – уьш /Делан/ дозанех бевларш бу.,
2475,Уьш бу<sup>1</sup>шайх тешна дитина хIума а‚ шайца хилла барт а Iалашбеш берш.,<p>И зовкх хьоьгур берш‚ ирсе берш.</p>
2476,Уьш бу шайн ламазаш лардеш берш<sup>1</sup>.,<p>Хенал тIех ца долуьйтуш.</p>
2477,Уьш бу верасаш<sup>1</sup>.,"<p>Верасаш – (цхьаъ: верас) кхузахь: ирсоьцурш. Иза ду 1аьрбийн дешан وارث варисбохучун нийса долу маь1на. Делахь а, х1инцалерчу нохчийн маттахь и хьаьвзина доладийригбохучу маь1не, вай хьалха ма дийци.</p>"
2478,Шайна ирсана Фирдавс<sup>1</sup>кхочур ерш‚ уьш цу чохь гуттар лаьттар болуш.,"<p>Ялсамани. Хьадисехь ду: ""Шаьш Деле доьхуш, Фирдавс ехалаш: иза ю ясаманех уггар юкъарниг а, уггар хьаларниг а, цунах схьадолу ялсаманин хиш"".</p>"
2479,Оха кхоьллина адам (дуьххьара стаг Āдам) цIенчу поппарх (топпарх).,
2480,ТIаккха хилийтина Оха цунах тIадам<sup>1</sup>чIогIачу меттигехь<sup>2</sup>.,"<p>Т1адам – кхузахь а, кхечахь а: оралла; сперма.</p> | <p>ЧIогIа меттиг – кхузахь: беран цIа (матка). Кхузахь Дала дуйцу адам кхолладаларан куц, аьлча а эмбриологи 1илмано чулоцург.</p>"
2481,"ТIаккха тIадамах декъа цIий кхоьллира Оха‚ декъачу цIийх кхоьллира Оха жижиган кийсак‚ жижиган кийсаках кхоьллира даьIахкаш‚ тIаккха даьIахкий тIе жижиг дуьхийра (диллира) Оха, тIаккха Оха кхиийра кхин кхоллар. Беркате хилла Дела – кхоллархойх уггар диканиг.",
2482,"ТIаккха‚ баккъалла а, шу цул тIаьхьа лийр ду.",
2483,"ТIаккха‚ баккъалла а, шу къематдийнахь дендийр ду.",
2484,Оха кхоьллира шуна тIехула ворхI г1атт<sup>1</sup>/стигал/ – Тхо ца хилира /массо а Тхаш кхоьллинчу/ халкъах гIовпал (тидам боцуш).,"<p>Иштта гочдар нийса хити суна Делан дош طرائق т1арāикъ(цхьаллин терахь- طريقة т1арūкъа) – цу дешан коьрта маь1на некъду. Делахь а, кхузахь Далла луург г1атташ санна, вовшийна т1ехь кхоьллина ворх1 стигал ю, дика хуург Дела Ша ву.</p>"
2485,Оха доссийра стиглара хи барамца‚ и сацийра Оха лаьттахь‚ Тхо и дIадахийта а ницкъ болуш ду.,
2486,Оха кхиийра шуна цуьнца (догIица) хурманан а‚ кемсийн а бошмаш‚ шуна цу чохь<sup>1</sup>дуккха стоьмаш а бу‚ аш царах боу.,<p> Бошмашкахь.</p>
2487,Сайнаъ<sup>1</sup>ламанах схьадолуш долу зайт-дитт а /кхоьллина Оха/‚ цунах долу зайтдаьтта а‚ чамбийриг а юучарна.,<p>Сайнāъ (Сūнаъ) лам – Дала шена т1ехь Муса пайхамарца къамел дина хилла болу лам - Синай. Иза бу Мисрахь (Египтехь) и ц1е йолчу ахг1айрена т1ехь. </p>
2488,"Баккъалла а, шуна бежнашкахь /кхин са долчу хIумнашкахь а/ масал<sup>1</sup>ма ду: Оха шуна малайо церан кийрахь йолчух<sup>2</sup>‚ шуна цаьргахь дуккха пайданаш а бу‚ царах аш доу.",<p>Масал – кхузахь: ч1ог1а ойла ян еза х1ума; шегахь шуна хьехам болу х1ума.</p> | <p>Шура‚ моз…</p>
2489,Царна (бежнашна) тIехь а‚ кеманна тIехь а шу д1асалеладо.,
2490,"Оха вахийтира Нухь шен къомана тIе. Цо элира: ""ХIай сан къам! Аш Iибадат де Далла‚ шуна вац И воцург кхин дела‚ шу ца кхоьру?""",
2491,"Цуьнан къомах ца тешаш хиллачеран элаша элира: ""ХIара-м адам бен дац‚ шу санна‚ иза лууш ву шуна тIехь хьалавала‚ Далла лиънехьара, Цо маликаш дохкуьйтур дара<sup>1</sup>. Тхуна ца хезна оцунах тхан хьалхалерчу дайшкахь а.",<p>Элчанаш хилла.</p>
2492,"Иза (Нухь) жинех волу стаг бен ма вац‚ шу хьовсал цуьнга цхьа хан яллалц"".",
2493,"Цо (Нухьас, Деле доьхуш) элира: ""Со Кхиош-кхобуш волу сан Дела‚ Ахь гIо делахь суна цара со харцварна"".",
2494,"Оха хаам бира цуьнга вехьеца: ""Кема де Тхан бIаьргий хьалхахь<sup>1</sup>, Тхан хьехамца. Тхан гIуллакх деъча‚ пеш кхехкича<sup>2</sup>‚ цу чу (кеманна тIе) лахка хIораннах шишша тайпа а<sup>3</sup>‚ хьан доьзал а‚ царах шайна тIехь дош хьалхадаьлларш боцурш<sup>4</sup>. Соьга ма хьехабелахь зулам динарш. Уьш хина бухабохуьйтур бу"".","<p>Тхан бIаьргий хьалхахь – Тхан тидамца, Оха 1алашдарца. К1орггера оцунах лаьцнарг деана «Т1ах1а» суратан 5-чу аятан т1етовжарехь.</p> | <p>Дала Нухьан халкъана тIе Iазап доссоран Iаламат хилийтина хилла пеша тIе диллина хи кхахкар. Кхин цунах лаьцнарг хьалха деана.</p> | <p>Боьрша а‚ сте а.</p> | <p>Цатешарш‚ жоьжахатина чубаха язбелла болу.</p>"
2495,"Хьо а‚ хьоьца верг а кеманна тIехь дIанисвелча‚ ахь алалахь: ""Хастам бу Далла‚ тхо хьалхадаьхначу зуламечу къомах"".",
2496,"Ахь āлалахь: ""Со Кхиош-кхобуш волу сан Дела‚ охьавоссавелахь со беркатечу меттигехь‚ Хьо уггар дика охьавоссориг ву-кх.""",
2497,"Баккъалла а, цу чохь делилаш ду-кх‚ Тхо хилла-кх зуьйш дерш.",
2498,ТIаккха Оха кхиийра царал тIаьхьа кхин тIаьхье.,
2499,Оха вахийтира цаьрга царах элча‚ Iибадат де Далла‚ шуна вац Иза воцург кхин дела‚ аьлла. Шу ца кхоьру?,
2500,"Цуьнан къоман ца тешаш хиллачу‚ эхартаца цхьанакхетар харцдеш хиллачу‚ Оха дуьненан дахарехь шайга зовкх хьегийтинчу элаша элира: ""ХIара-м адам бен дац‚ шу санна‚ аш юучух юу цо‚ аш молучух молу цо.",
2501,"Шу муьт1ахь хилахь шаьш санначу адамна‚ тIаккха‚ баккъалла а, ма эшнарш ду-кх шу.",
2502,Цо ваIда до шуна‚ шу делча‚ шух латта а‚ даьIахкаш а хилча‚ шу арадохур ду<sup>1</sup>‚ аьлла?,<p>Кешний чуьра‚ юха ден а дина.</p>
2503,Ма гена ду-кх‚ ма гена ду-кх шуна деш долу ваIда!,
2504,ХIара вайн дуьненан дахар бен кхин дахар дац‚ ле вай‚ деха вай – вай юха дендийр дац.,
2505,"И ву веккъа Далла тIе харцдерг кхоьллина стаг‚ вай цунах тешар дац"".",
2506,"Цо (элчано) элира: ""Сан Кхиош-кхобург‚ Ахь суна гIо делахь цара со харцварна"".",
2507,"Цо (Дала) элира: ""Цхьа кIеззигчу /хенахь/ уьш дохкобевлла хир бу хьуна"".",
2508,Уьш схьалецира цIогIа тохаро‚ лаца хьакъ болуш‚ Оха нехаш йира царах. Делла дала зуламе къам!,
2509,ТIаккха‚ царал тIаьхьа‚ кхиийра Оха кхин тIаьхьенаш.,
2510,Хьалхадер дац цхьа а уммат шен Iожаллал‚ тIаьхьабуьсур а бац уьш.,
2511,ТIаккха тIеттIа бахийтира Оха Тхан элчанаш. Мацца а умматана тIе шен элча веъча – цара и харцвора‚ Оха царах цхьаберш вукхарна тIаьхьабахийтира<sup>1</sup>. Оха царах хилийтира дийцарш. Делла дāла ца тешаш долу къам!,<p>Iазап дарца.</p>
2512,ТIаккха Оха вахийтира Муса а‚ цуьнан ваша ХIарун а Тхан аяташца а‚ билгалчу делилаца а,
2513,ФирIавнна а‚ цуьнан элашна а тIе – уьш курабевлира‚ царах хилира лакхадала гIерта къам.,
2514,"Цара элира: ""Тхо тешар ду ткъа тхо санначу шина стагах‚ цу шиннан нах тхуна /леш хилла/ гIуллакх деш а болуш?""<sup>1</sup>",<p>Исраилан к1ентий хилла ФирIавнан йийсарехь оцу заманчохь.</p>
2515,Цара и шиъ харцвира‚ шаьш хIаллакхиллачарах хилира.,
2516,Оха делира Мусага жайна‚ уьш нислур бацара-те‚ аьлла.,
2517,Оха хилийтира Марьяман кIантах а‚ цуьнан ненах а делил<sup>1</sup>. Оха /цхьана ханна баха/ охьаховшийра и шиъ<sup>2</sup>лекхачу меттиге‚ шен чIагIо а‚ шовда а долчу.,"<p>Марьямах а, цуьнан к1антах 1ийсах а лаьцна хабар хилийтира Оха Тхан инзаре боккха ницкъ хиларна т1е нисвеш 1аламат, доккха му1жизат.</p> | <p>Iийса дуьнена ваьлча‚ цуьнан нана Марьям‚ цуьнций цхьана‚ дIанисйира оьхуш хи а долчу, стоьмаш а болчу охьаховша аьтто а болчу меттиге - Байтул- Мукъаддаса гонахь.</p>"
2518,"ХIай элчанаш! Даа цIенчух‚ Iамал е диканиг! Баккъалла а, Со аш деш дерг хууш ву шуна.",
2519,"Баккъалла а, хIара шун уммат<sup>1</sup>цхьа уммат ду‚ Со шун Кхиош-кхобург ву‚ Сох кхералаш.","<p>Мухьаммад пайхамаран уммат; я массо а пайхамарийн дин цхьаъ ду – Ислам (Дела цхьаъвар, Цунна муьтIахь хилар).</p>"
2520,Цара хадийра шайн гIуллакх вовший юккъехь тобанашца. Массо а тоба шегахь долчуьнца яккхийеш ю<sup>1</sup>.,"<p>Жуьгташа а‚ насараша а шайн дин тобанашка дийкъира. Делан г1уллакхехь халкъаш декъаделира дуккха тобанашка, тайп-тйпана динашка: х1ара мажуси (ц1арна 1ибадат деш верг) ву, х1ара жуьгти, х1ара насари…Массо а шечух тамаша беш, и бен бакъ ца лоруш, кхин дерш харц лоруш ву. Амма Делера дин, Цо омра динарг цхьа дин дара – Дела цхьаъвар, Делера мел деънарг бакъдар, Цунна муьт1ахь хилар (""ислам"").И дерриг чулоцу Ислам дино.</p>"
2521,Бита уьш шайн кегари чохь /уьш лийр болу/ хан тIеккхаччалц<sup>1</sup>.,"<p>Цхьадолчу тафсирашкахь шайна т1е Делан 1азап кхаччалц, аьлла ду.</p>"
2522,Царна моьтту-техьа Оха шайна шеца бахам а‚ кIентий а луш хилар<sup>1</sup>,<p>Дуьненахь.</p>
2523,"Оха шайна диканаш сихдар ду? ХIетте а, ца хаало-кх царна<sup>1</sup>.","<p>Дала буьтуш бу уьш дуьненахь, зовкх хьоьгуш, эхартан 1азап сов даккхархьама.</p>"
2524,"Баккъалла а, шаьш шайн Кхиош-кхобучух кхоьруш эгна берш‚",
2525,Шаьш шайн Кхиош-кхобучун аятех тешаш берш‚,
2526,Шаьш шайн Кхиош-кхобучуьнца накъостий ца луьйцуш берш‚,
2527,"Шаьш шайн Кхиош-кхобучунна тIе д1адоьрзур дуйла а хууш, /Цунах/ шайн дегнаш кхоьруш а долуш‚ шайна /Дала/ деллачу рицкъих /сагIа/ луш берш -",
2528,Уьш бу диканашна тIе сихбелларш - уьш царах (шайн диканех) хьалххе т1екхуьур бу!,
2529,Оха тIе ца дуьллу синна цуьнан ницкъ кхочург бен. Тхоьгахь ду жайна‚ ша бакъдерг дуьйцуш долу‚ царна зулам дийр дац.,
2530,"Церан (керстанийн) дегнаш оцунах (бакъдолчух) дIатилар чохь ду‚ царна уьш йоцурш а /кхин вон/ Iамалаш ю, шаьш еш йолу.",
2531,Царах ниIмат делларш Оха Iазапаца схьалаьцча<sup>1</sup>‚ уьш мохь хьоькхуш бисира.,<p>Бадрахь тIамца эшийна. Я и хиндерг ду къематдийнахь. Дала дукха хьолехь къематдийнахь хиндерг яханчу заманехь дуьйцу и хирг хилар Шегахь сацаделла долу дела.</p>
2532,"/Цаьрга элира/: ""Мохь ма хьекха тахана – шуна Тхоьгара гIо хир дац!""",
2533,Хилла Сан аяташ шуна тIехь доьшуш – хилла шу царах юхадовлуш.,
2534,Курадевлла цуьнца (КаIбица)<sup>1</sup>‚ буьйсанна /Къуръанах/ луьйш.,"<p>Маккахь болчу мушрикунаша куралла еш хилла шаьш Делан ц1ийнан (Ка1бин) гонахь 1еш ду, массарел а маьрша ду, шаьш цхьаннах а ца кхоьру, бохуш. Ибн-Касира аьлла уьш курабевла хилла Къуръанах, аьлча а, цунах ца бешаш, и назманаш ю, бозбуанчалла ду бохуш. Ибн-1аббаса хьалхарниг толийна.</p>"
2535,Цара ойла ца йо дашах‚ я цаьрга деана церан хьалхалерчу дайшка ца деънарг?,
2536,Я царна ца вевзира шайн элча‚ цара цунна инкарло а еш?,
2537,"Я цара олу: ""Цуьнца жинаш ду?"" И веана цаьрга бакъдолчуьнца‚ царах дукхахберш бакъдерг ца дезаш бу.",
2538,"Бакъдерг церан дезаршна тIаьхьа даьллехьара‚ стигланаш а‚ латта а‚ цу чохь мел дерг а хIаллакхир дара. Оха цаьрга белира /шена чохь/ шайна сий а, дозалла а долуш хьехам (Къуръан). Уьш шайна /бечу/ хьехамах д1абоьрзура.",
2539,Я ахь цаьрга харж йоьху? Хьан Кхиош-кхобучун харж тоьлаш ю. Иза рицкъ лучарах уггар диканиг ву.,
2540,"Баккъалла а, ахь уьш кхойкху нийсачу новкъа.",
2541,"Баккъалла а, эхартах цатешарш /нийсачу/ некъах дIатуьлуш ма бу.",
2542,Оха къинхетам бинехьара царах‚ айдинехьара царах долу зен‚ уьш кхерсташ чухьовдур ма бара шайн тиларна.,
2543,Оха Iазапаца схьалийцира уьш‚ амма уьш мукIар ца хилира шайн Кхиош-кхобучунна‚ /Цуьнга/ хьаста ца белира.,
2544,Оха шайна тIе чIогIа Iазап долу неI схьаеллалц – уьш цигахь массо а хIуманах дог диллина бисира<sup>1</sup>.,"<p>Къематде деъча, Делан 1азап гур ду керстанашна.</p>"
2545,Иза (Дела) ву кхоьллина шуна хазар а‚ бIаьрса а‚ дегнаш а – ма кIезиг баркалла олу-кх аш!,
2546,Иза ву кхиийна шу лаьттахь – Цунна тIе шу д1агулдийр долуш а ду.,
2547,Иза ву дендеш верг а‚ долуьйтуш верг а‚ Цуьнан ду буьйса а‚ де а хьийзар‚ шу хьекъале ца хуьлу?,
2548,ХIаъ‚ цара элира хьалхалерчара аьллачух тераниг.,
2549,"Цара элира: ""Тхо делча‚ тхоьх латта а‚ даьIахкаш а хилча‚ тхо юха а дендийр ду?",
2550,"И ваIда динера тхуна а‚ тхан дайшна а хьалха‚ иза-м хьалхалерачийн туьйранаш бен дац"".",
2551,"Ахь āла: ""Хьенан ду латта а‚ цу чохь мел дерг а‚ шу хууш хиллехь?""",
2552,"Цара эр ду: ""Делан ду"". Ахь āла: ""Аш ойла ца йо?""",
2553,"Ахь āла: ""Мила ву ворхI стигалан Кхиош-кхобург‚ сийлахь-йоккхачу Iаршан Кхиош-кхобург?""",
2554,"Цара эр ду хьуна: ""/Уьш/ Делан ю-кх"". Ахь āла: ""Шу ца кхоьру /Делах/?""",
2555,"Ахь āла: ""Мила ву шен карахь массо а хIуманан паччахьалла дерг‚ ша /кхиберш/ ларош верг‚ шена дуьхьал /кхечара/ ларон йиш йоцург‚ шу хууш хиллехь?""",
2556,"Цара эр ду: ""Дела ву-кх"". Ахь āла: ""Ма бозбуунчалла деш ду-кх шуна!""",
2557,"ХIаъ‚ Оха цаьрга делира бакъдерг. Баккъалла а, уьш харцлуьйш берш ма бу.",
2558,Дала ца лецира цхьа а доьзалхо‚ ца хилира цуьнца цхьа а дела. ТIаккха-м массо а делас ша кхоьллинарг дIахьур ма дара‚ царах цхьаберш (делий)<sup>1</sup>вукхарал лакхабевр ма бара. ЦIена ву и Дела цара Шех кхуллучух<sup>2</sup>.,<p>Уьш дуккха хилла.</p> | <p>Наха Шена т1ехь кхуллучу харц сибатех ц1ена ву Дела.</p>
2559,Хьуламехь дерг а‚ гучахь дерг а хууш волу‚ лакхаваьлла Иза цара шеца накъост лоцучух.,
2560,"Ахь āла: ""Со Кхиош-кхобург‚ нагахь Ахь гайтанне а гайтахь суна царна хир ду аьлларг (Iазап),",
2561,"Со Кхиош-кхобург‚ тIаккха со ма хилийталахь зуламе нахана юккъехь""<sup>1</sup>.",<p>ТIаккха суна хир ду и Iазап.</p>
2562,"Баккъалла а, Тхо хьоьга гайта Оха царна ваIда динарг ницкъ болуш ду хьуна‚",
2563,Ахь духатохалахь вониг ша диках долчуьнца. Тхо дика хууш ду хьуна цара /Далла тIе/ кхуллург.,
2564,"Ахь алалахь: ""Со Кхиош-кхобург‚ со ларло Хьоьца шайтIанийн т1ех1усдечу /вочу/ х1уманех<sup>1</sup>.",<p>Со Делаца ларло шайт1ано дагчу кхуьссучу вочу х1уманех.</p>
2565,"Со ларло Хьоьца‚ сан Кхиош-кхобург‚ уьш (шайтIанаш) суна гергадахкарх"".",
2566,"Царах<sup>1</sup>цхьанна тIе валар деъча‚ эр ду: ""Сан Кхиош-кхобург‚ юхаверзаве-хьа со /дуьнена/.",<p>ШайтIанех‚ ца тешачу нахах. </p>
2567,"Дика Iамал ян мегара ас‚ айса ца еш йитинарг"". ХIан-хIа! И дош ду цо (шайтIано‚ цатешачу стага) ша аьлла долу. Церан тIехьахь дуьхьало ю уьш юха денбийр болчу дийне кхаччалц.",
2568,"Сур лекхча, – гергарлонаш хир дац царна юккъехь оцу дийнахь‚ вовшашка хоьттур дац цара.",
2569,Шайн мизан-терза дазделларш<sup>1</sup>– уьш хир бу баккхийбуьйраш.,<p>Дикчу Iамалшца.</p>
2570,Шен миза-терза дайделларш<sup>1</sup>– уьш шаьш хIаллакбинарш бу‚ гуттар жоьжахати чохь хир бу уьш.,"<p>Дика Iамалш кIеззиг хилла, вонаш дуккха хилла.</p>"
2571,Шайн яххьаш цIаро ягаеш‚ шаьш цу (жоьжахати) чохь кхоьлина (юьхь хабийна) хир бу уьш.,
2572,Сан аяташ ца хилира шуна тIехь доьшуш? Шу ма хилира уьш харцдеш!,
2573,"Цара элира: ""Тхан Кхиош-кхобург‚ тхан декъазалла туьйлира тхуна тIехь‚ тхо хили-кх тиладелла къам.",
2574,"Тхан Кхиош-кхобург‚ арадāхахь тхо цу (жоьжахати) чуьра‚ тхо юха а тIедерзахь /къиношна/‚ – тIаккха тхо хир хьуна зуламхой"".",
2575,"Цо (Дала) элира: ""ДIасовца цу чохь‚ къамел ма де Соьга!""",
2576,"Баккъалла а, Сан лех цхьа тоба хилира олуш: ""Тхан Кхиош-кхобург‚ ийман диллина оха‚ гечдехьа тхуна‚ къинхетам бехьа тхох‚ Хьо ву-кх къинхетам бечарах уггар диканиг"".",
2577,Аш царах<sup>1</sup>белар дира оцо шуьга Сан хьехам бицбайтталц‚ шу хилира царах доьлуш.,"<p>Шаьш исламе‚ Деле кхойкхучу нахах, Сух1айб, Билал, 1аммар, Салман саннарш. Царах цабашаро, царна 1азап даро, цуьнца шу машг1ул хиларо шуна Сан хьехам бицбалийтира, боху Дала Маккан керстанашка.</p>"
2578,"Баккъалла а, Ас ял ели царна тахана цара собар дарна‚ баккъалла а, уьш бу-кх толам баьккхинарш.",
2579,"Цо (Дала) элира: ""Мел лаьттира шу лаьтта тIехь шерийн барамехь?""",
2580,"Цара элира: ""Тхо лаьттира дийнахь‚ я дийнан цхьана декъехь‚ хаттал дагардечаьрга"".",
2581,"Цо элира: ""Шу кIеззиг бен ца лаьттира‚ шу хиллехьара хууш"".",
2582,Шуна моьттина-те Оха шу кхоьллина эрна‚ шаьш Тхуна тIе д1адерзор а дац?,
2583,Лакхавели Дела – бакъволу паччахь‚ вац кхин дела Иза воцург – сийлахь йолчу Iаршан Да /ву Иза/.,
2584,"Милла велахь Делаца цхьана кхечу деле кхойкхуш‚ шена цуьнца цхьа а тешалла а доцуш – цуьнан хьесап шен Кхиош-кхобучун карахь ду. Баккъалла а, баккхийбуьйр ма бац цатешнарш.",
2585,"Ахь āла: ""Со Кхиош-кхобург‚ гечдехьа‚ къинхетам бехьа‚ Хьо ву-кх къинхетам бечарах уггар диканиг"".",
2586,Сурат ду Оха ша доссийна долу‚ Оха /шен хьукамаш кхочушдар/ фарз дина долу‚ Оха доссийна цу чохь билгала долу аяташ – аш ойла йийр яцара-те!,
2587,Кхахьпа лела зуда а‚ кхахьпа лела стаг а – тоха цу шиннах хIоранна бIе гIаж. Шун ма хуьлийла цу шиннах доглазар Делан динехь<sup>1</sup>‚ нагахь санна шу хиллехь тешаш Делах а‚ эхар /догIур долчу/ дийнах а. Церан шиннан а таIзар гойла муъмин нахах цхьана тобанна<sup>2</sup>.,<p>Делан дин кхочушдарехь.</p> | <p>И царна масал хилийтархьама.</p>
2588,Кхахьпа лелачу стага ялор яц кхахьпа лела зуда я /Делаца/ накъост лоцу<sup>1</sup>зуда а бен‚ кхахьпа лела зуда юьгур яц кхахьпа лелачу стага я /Делаца/ накъост лоцучу стага а бен‚ – хьарам дина иза муъмин нахана.,<p>Делаца накъост лоцу зуда – мушрик зуда (Дела цхьаъ ца ве керста).</p>
2589,Оьздачу зударшна тIе бехк кхуьссуш<sup>1</sup>берш /уьш нахаца лела аьлла/‚ тIаккха цара виъ теш ца валавахь – тоха царна езтIкъа гIаж. Кхин церан тешалла къобал ма делаш цкъа а. Уьш – песакъаш<sup>2</sup>бу.,"<p>Бехк кхуьссуш берш – бехк кхуллуш берш.</p> | <p>Песакъаш – цхьаллин терахь: песакъ. Далла муьт1ахь хиларх арабевларш. Къинош деш болу, вон лела нах.</p>"
2590,Шаьш цул тIаьхьа тōба а дина‚ дика Iамал йинарш боцурш – тIаккха‚ баккъалла‚ Дела т1ех гечдийриг а ву‚ къинхетаме верг а ву.,
2591,Шайн зударшна<sup>1</sup>бехк кхуьссуш берш‚ шайна тешаш боцуш‚ шаьш бен‚ – царах цхьанно тешалла дойла Делаца доьазза‚ баккъалла а‚ ша бакълуьйчарах ма ву‚ аьлла.,<p>Уьш нахаца лелаш бу аьлла.</p>
2592,ПхоьазлагIа Делан неIалт хуьлда шена‚ нагахь санна ша хиллехь харцлуьйчарах‚ аьлла.,
2593,Цунах (зудчух) таIзар духатухур ду цо тешалла дарца Делаца диъ тешаллица‚ баккъалла а‚ иза (и шен мар) харцлуьйчарах ма ву‚ аьлла.,
2594,ПхоьазлагIа Делан оьгIазло хуьлийла шена тIехь‚ нагахь санна и хиллехь бакълуьйчарах‚ аьлла.,
2595,"Делан комаьршалла а, Цуьнан къинхетам а ца хиллехьара шуна тIехь‚ И Дела тōба т1ех/дукха/ къобалдийриг а‚ хьукам /нийса/ дийриг ца хиллехьара /хIаллакхир дара шу/<sup>1</sup>.","<p>Кхузахь Дала дуьйцург « Ла11ан» (Не1алт олуш) мар а, зуда а къасторан кеп ю. И хуьлу: маро шен зуда бехке йо и нахаца лелаш ю олий, ткъа цуьнан виъ теш вац. Церан метта цо къедана хьалхахь дикчу нахах цхьана тобанна гуччахь доьазза тешалла дийр ду, пхоьазлаг1а шена не1алт а кхайкхош, нагахь санна ша харцлуьйш велахь. Зудчух дуьненан 1азап д1адоккхур ду, цо сурата т1ехь ма бохху, дуй биъча. Таккха къедано уьш вовшах къастор бу гуттарена. Царах бехкеволчунна доккха 1азап хир ду къематдийнахь. </p>"
2596,"Баккъалла а, и эладита<sup>1</sup>деънарш – шух цхьа тоба ма ю. Шуна ма мотталаш и шуна вон ду. ХIаъ‚ и шуна дика ду. Царах хIор стагана къинах ша карадинарг ду. Царах шена тIе цуьнан (къинан) доккханиг лаьцнарг<sup>2</sup>– цунна доккха долу Iазап ду.","<p>Элчан зудчух Iаишатах цхьа эладита кхоьллина хилла. Цуьнан коьртехь хилла Iабдуллах1и- бин- Убай- бин- Салул. Ша бусалба ву бохуш лелаш хилла иза. Оцу эладитанах лаьцна доцца хабар. 1аишата, Дела реза хуьлийла цунна, дийцира: « Со яра пайхамарца, Делера салам хуьлда цунна, цхьана г1азотехь зударшна шайн дег1 хьулде хийрачу божарех, аьлла аят доьссинчул т1аьхьа. Иза шен эскарца, г1азотах парг1ат а ваьлла, юхавоьрзуш, Мадинатана герга кхечира. Цигахь уьш сада1а охьахевшира. Д1адоладала омра деара буьйсана. Со сан г1уллакх кхочуш а дина, суо т1ехаа езачу меттиге еара – суна гира сайн логах хилла з1е хаьдда. Со юхайирзира и лаха. Со сан четар чохь ю моьттуш ( юу х1ума ледар хилар бахьанехь зударий байа бара), сан четар эмкална т1е а йиллина, уьш д1аболабелира. Со ца карийча, уьш юхабоьрзур буй хууш, со сан меттигехь охьахиъна 1еш яра. Суна наб озаелира. Сафван хиллера эскарна т1аьхьависна вог1уш. Со йолчу меттиге кхаьчча, цунна хааделира адаман 1индаг1. Со евзина, цецваьлла, цо элира: «Инна лиллах1и ва инна илейх1и раджи1ун».( Шена т1е хало я цхьа бала беъча, олуш дерг. Цуьнан маь1на: « Вай Делан а ду, Цуьнга дйадоьрзуш а ду.»). Цунах со семаелира. Ас сайн юьхь т1е х1ума озийра. Валлах1и, цхьа дош аьлла и соьга вист ма ца хилира, суна цуьнгара и хьалха аьлла дешнаш доцург х1умма а ма ца хезира. Цо шен эмкал охьхаира, со цунна т1е хиира. И эмкална хьалха ваьлла, тхо эскарна т1е кхечира, уьш сада1а цхьана хина йистехь лаьтташ"". Цунах шайн дегнашкахь цамгар йолчара, шайн коьртехь 1абдуллах1и- бин- Убай- бин-Салул волуш даржийра и эладита.</p> | <p>Оцу тобанан корта – Iабдуллах1и- бин- Убай- бин- Салул..</p>"
2597,"И шайна хезча, хIунда ца моьттура муъмин божаршна а‚ муъмин зударшна а шайн дегнашкахь диканиг‚ цара хIунда ца элира: ""ХIара билггала эладита ду-кх?""",
2598,"Виъ теш валийнехьара цара цунна тIехь. Цара тешаш ца балабахь, – уьш бу Далла гергахь шаьш харцлуьйш берш.",
2599,Делан комаьршалла а‚ Цуьнан къинхетам а ца хиллехьара шайна тIехь дуьненахь а‚ эхартахь а‚ шу лаьцна хир дара аш тIех дийцинчохь<sup>1</sup>деза-доккхачу Iазапо.,<p>Iаишатах лаьцна аш даьккхина эладита бахьанехь.</p>
2600,Аш тIе ма лоцу и шайн маттаца‚ ма дуьйцу шайн баганашца шайна шеца цхьа а Iилма доцург‚ шуна моьтту и атта ду‚ иза Далла гергахь деза- доккха ду.,
2601,"Шайна иза хезча, аш хIунда ца элира: ""Тхуна мегар дац иза дийца. Вонах цIена ву Хьо<sup>1</sup>‚ ма деза-доккха эладита ду-кх хIара"".",<p>ХIай тхан Дела‚ Хьуна бу хастам.</p>
2602,Дала хьоьху шуна ишттачунна тIе шу цкъа а цадерзар‚ шу муъмин нах делахь.,
2603,Дала билгалдо шуна аяташ. Дела хууш верг а‚ хьукам /нийса/ деш верг а ву.,
2604,"Баккъалла а, ийман диллинчаьргахь боьханиг даржа лууш берш – царна лазош долу Iазап хир ду дуьненахь а‚ эхартахь а. Далла хаьа‚ шуна хаац.",
2605,"Делан коьмаьршалла а‚ Цуьнан къинхетам а шайна ца хиллехьара, и Дела диканиг лууш а‚ къинхетаме а вацахьара /хIаллакхир дара шу/.",
2606,"ХIай ийман диллинарш! ШайтIанан гIулчашна тIаьхьа ма хIитталаш. ШайтIанан гIулчашна тIаьхьахIоьттинарг – баккъалла цо<sup>1</sup>хьоьху боьханиг а‚ инкарло а. Шайна тIехь Делан коьмаршалла а‚ Цуьнан къинхетам а ца хиллехьара, шух цхьа а цкъа а цIанлур ма вацара. Делахь а, Дала цIанво Шена луург. Дела хозуш верг а‚ хууш верг а ву.",<p>ШайтIано а‚ цунна тIаьхьахIоьттинчо а.</p>
2607,"Дуй ма боийла шух шегахь коьмаьршалла а‚ хьал а долчо гергарчарна а‚ мискачарна а‚ Делан новкъахь дIакхелхиначарна а /сагIа/ лур дац,<sup>1</sup>алий. КъинтIера болийла уьш‚ бехказбохийла цара. Шуна ца деза Дала шайна гечдар? Дела т1ех гечдийриг а ву‚ къинхетаме верг а ву.",<p>Абу-Бакара сагIа луш хилла цхьана мискачу асхьабана МустIахьна бин Асасат. Иза хилла Абу-Бакаран йоIах пайхамаран зудчух Iаишатах эладита даржинчарах цхьаъ. Абу-Бакара дуй биъна кхин сагIа лур дац ша цунна‚ аьлла. Дала и ма де боху.</p>
2608,"Баккъалла а, оьздачу‚ /шайна боьханиг/ ца девзачу муъмин зударшна бехк кхуьссуш берш – дуьненахь а‚ эхартахь а неIалт аьлла царна‚ царна деза-доккха Iазап а ду.",
2609,Оцу /къемат/дийнахь тешалла дийр ду царна тIехь церан меттанаша‚ церан куьйгаша а‚ церан когаша а цара лелош хиллачуьнца.,
2610,Оцу дийнахь Дала бийр бу царна хьакъ-бакъ болу бекхам. Царна хууш ду и Дела Ша вуйла билгала бакъдерг.,
2611,Боьха /лела/ зударий – боьхачу божаршна‚ боьха /лела/ божарий – боьхачу зударшна. ЦIена /лела/ зударий – цIенчу божаршна‚ цIена /лела/ божарий – цIенчу зударшна. Уьш /Iаишат и саннарш/ цIена бу цара дуьйцучух. Царна гечдар а ду‚ сийлахь рицкъ а ду.,
2612,ХIай ийман диллинарш! Шу чу ма гIолаш шайн доцчу цIеношка бакъо а ца йоьхуш‚ церан дайшка салам ца луш. Иза шуна дика ду /шу ц1еххьана царна чу г1очул/. Аш ойла йийр яцара-те?,
2613,"Шуна ца каравахь цу чохь (цу нехан цIеношкахь) цхьа а – чу ма гIолаш шайна пурба даллалц. Шайга ""Юхадерза"" алахь – юхадерзалаш /чу ца гIош/. Иза вуно а цIена ду шуна. И Дела аш дийриг хууш ву.",
2614,"Къа дац шуна бēхаш нах боцчу, шуна оьшу хIуманаш / я пайда болчу/ цIеношна<sup>1</sup>чу шу даха. И Дела хууш ву аш гучудоккхуриг а‚ аш д1ахьулдийриг а.","<p>Уьш ду юкъара цIенош: маьждигаш, хьешан цIенош и. дI. кх. </p>"
2615,"Ахь āла муъмин нахе охьатухийла цара шайн хьēжар<sup>1</sup>‚ шайн эвхье меженаш ларйойла цара<sup>2</sup>. Иза вунō а цIена ду царна. Баккъалла а, Дела дика девзаш ву цара дийриг.",<p>Хьажа ца оьшучу метте ца хьоьжуш‚ кхечу зударшка ца хьоьжуш.</p> | <p>Шайн зударшна бен герга ца гIош.</p>
2616,Ахь āла муъмин зударшка охьатухийла цара шайн хьēжар‚ ларйойла цара шайн эвхье меженаш‚ ма гойтийла цара шайн хазнаш<sup>1</sup>цунах гучахь<sup>2</sup>ерг бен‚ цара тIе кхуссийла шайн кхоллар шайн некхийн гонахьа. Цара ма гойтийла шайн хазнаш шайн марошка‚ я шайн дайшка‚ я шайн маройн дайшка‚ я шайн кIенташка‚ я шайн маройн кIенташка /кхечу зударша бина болу/‚ я шайн вежаршка‚ я шайн вежарийн кIенташка‚ я шайн йижарийн кIенташка‚ я шайн /хьалхахь гIуллакх деш болчу/ зударшка‚ я шайн аьтту куьйгаша доладиначаьрга<sup>3</sup>‚ я тIехьоьжуш болу шайн шовкъ дIаялла болу божаршка‚ я зударийн эвхье меженашка ца хьоьжучу берашка а бен. Шайн когаш ма беттийла цара шаьш хьулдина шайн хазалла довзийтархьама. Тōба де Деле массара<sup>4</sup>а‚ хIай муъмин нах‚ шу даккхийден тарло.,<p>Шайн дегI.</p> | <p>Шайн дегI ма гойтийла зударша хирачу божаршка юьхь а‚ куьйгаш а бен.</p> | <p>Хьалхахь йолу гIарош – лай.</p> | <p>Шайгара хьалха даьллачу къиношна.</p>
2617,"Зударий бāлабе шайх жера-божаршна а‚ шайн лēх дикачарна а‚ маре ло шайн лай-зударий<sup>1</sup>. Нагахь уьш миска хилахь, – Дала хьал лур ду царна шен коьмаршаллах. Дела тIех комаьрша ву /Шен луучунна шортта рицкъ луш/‚ хууш ву.",<p>Ялхой.</p>
2618,"Юхаозалуш хуьлийла /нахаца леларх/ шайна зуда ялор /маре бахар/ ца нисбелларш Дала шайна Шен комаьршаллах хьал даллалц. Шун аьтту куьйгаша доладиначарах азат бāла язбала лууш берш – язбе уьш, нагахь санна шуна хаалахь цу чохь диканиг. ДIало царна Делан бахамах‚ Цо шуна белла болчу. Ма теIабелаш шайн мехкарий кхахьбаллина тIе‚ царна лиънехь цIена хила‚ аш дуьненан дахаран хиламаш (бахам) лоьхуш. Уьш тIетеIош верг /кхахьбаллина- цунна та1зар дийр долуш ду Дала/... Дела уьш /ницкъа/ тIетеIабиначул тIаьхьа<sup>1</sup>/цу зударшна/ гечдеш а ву‚ къинхетаме а ву.","<p>Шаьш ца хууш и динехь, дохкодовлий гечдар деха Деле.</p>"
2619,Ōха доссина шуьга /массо х1ума/ билгалдоху аяташ а‚ шул хьалха баханчеран /дāхаран/ масал а‚ /Делах/ кхоьручарна хьехам а.,
2620,"Дела–стигланийн а‚ лаьттан а нур ду . Цуьнан нур пенан юкъах тера ду, шена чохь чиркх болчу. Чиркх шишана чохь бу. Шиша /нур/ лепачу седах тера ду. Беркатечу зайт-диттан /даьттанах/ латабо и (чиркх). Малхбалехь а‚ малхбузехь а дац и (дитт-яьссачу арахь ду, гуттар малх кхетарца шен стоьмаш сиха а, хаза а мадлуш). Даьтта герга ду къага шех цIе хьакхаелла яцахь а. Нур тIехь а нур ду<sup>1</sup>. Нисво Дала Шен нур тIе Шена луург<sup>2</sup>. Дāладо Дала масалш<sup>3</sup>нахана. И Дела массо а хIума хууш верг ву.","<p>Вовшахкхета чиркхан нур а, шишан къагар а, даьттан ц1еналла а – т1аккха кхоччуш нур хуьлу.</p> | <p>Шен нурана – Къуръанна- т1аьхьаваза кхиам ло Дала Шена луучунна.</p> | <p>Тафсиран 1еламнаха аьлла: цу масалца Далла луург ц1енчу бусалба стеган даг чохь долу Къуръан ду.</p>"
2621,/И нур ду Делан/ цIеношкахь (маьждигашкахь) Дала шаьш /сийдеш/ лакха дахан а‚ шайна чохь Цуьнан цIе хьехаян а омра дина долчу. Царна чохь Далла тасбахь (ламазаш) до Iуьйранна а‚ суьйранна а -,
2622,"/Муъмин/наха, шаьш йохк-эцаро юкъахбохур боцуш Дела хьехорах а‚ ламаз хIотторах а, закат даларх а. Уьш кхоьру /къемат/дийнах‚ шен /ирчаллих нехан/ дегнаш а‚ бIаьрса а детталур долчу.",
2623,Дала шайна бекхам бархьама шаьш дийначух уггар хазачуьнца‚ Цо шайна совдаккхархьама Шен комаьршаллах. И Дела рицкъ луш ву Шена луучунна хьесап а доцуш.,
2624,"Цатешнарш – церан Iамалш шерачу арахь /хIуттучу/ йилбазгIалах<sup>1</sup>тера ю: хьогах волчунна и хи ду метта‚ и цунна тIевахча, – и хIумма ца карайо цунна. Цунна караво Дела шена гергахь – Цо кхочушдо цуьнан хьесап (шен Iамалашка хьожий Дала бекхам бо цунна). И Дела хьесап дарехь сиха верг ву.",<p>ЙилбазгIала – мираж. Шерачу арахь дукха йохйеллачу хенахь хIутту хинан‚ я кхечу хIуманан сурт.</p>
2625,"Я /Делах цатешачеран 1амалаш/ тера ю кIоргачу хIоьрда чохь болчу боданах‚ ша хьулбеш болчу толгIано. Цунна тIехула толгIа ю‚ цунна тIехула марха ю. Боданаш ду цхьадерш вукхарна тIехь‚ цо шен куьг арадеккхи ча, – цунна и ган ца туьгу. Дала шена нур ца диначунна цхьа а нур дац.<sup>1</sup>","<p>Цу масалца Дала гойту Делах цатешачун 1амал эрна юйла, цуьнан диканна т1е и кхочург цахилар. Къатада аьлла: Делах ца тешаш волу стаг хьийза пхеа боданехь: цуьнан къамел бодане ду, 1амал бодане ю, чуг1ойла бодане ю, араволийла бодане ю, къематдийнахь боданашка- жоьжахати д1авоьрзур а ву.</p>"
2626,Хьуна ца хиъна и Дела хилар Шена тасбахь деш стигланашкахь а‚ латтахь а мел волчо‚ могIаршца /тIама деллачу/ олхазарша а? ХIоранна хиъна шен ламаз а‚ шен тасбахь а. И Дела хууш ма ву цара дийриг.,
2627,Делан ду стигланийн а‚ лаьттан а паччахьалла. Деле ду дIадерзар а.,
2628,Хьуна ца го Дала д1алохку мархаш‚ тIаккха тIегулйо уьш‚ тIаккха Цо уьш хуьлуьйту тIеттIа /барз/‚ хьуна го догIа церан юккъехула схьадолуш‚ Цо доссадо стиглара /мархийн/ лаьмнаш‚ шайна чохь тIкъес йолуш. Шена луучунна туху Цо и‚ Шена луучух юха дIахьавзайо. ТIкъесан нуро /нехан/ бIаьрса дIахьош лаьтта.,
2629,"Харцайо Дала буьйса а‚ де а. Баккъалла а, цу чохь хьехам ма бу бIаьрса долчарна.",
2630,"Дала кхоьллина массо а дийнат хих. Царах шен гай тIехь леларг ду‚ царах шина кога тIехь леларг а ду, царах деа кога тIехь леларг ду. Кхуллу Дала Шена луург. Баккъалла а, Дела массо а хIуманна тIехь ницкъ кхочург ву.",
2631,Ōха доссина май билгала долу аяташ. Дала нисво Шена луург нийсачу новкъа.,
2632,"Цара ōлу: ""Тешна тхо Делах а‚ элчанех а‚ муьтIахь а хилла тхо"". ТIаккха дIайоьрзу /бакъдолчу динах/ царах цхьа тоба цул тIаьхьа – уьш муъмин нах бац!",
2633,Шаьш Далла а‚ элчанна а тIе кхайкхича шайн юккъехь хьукам дан – царах цхьа тоба дуьхьалйолу.,
2634,"Шайна хилахь бакъо<sup>1</sup>– цунна тIе богIу уьш, муьтIахь хуьлий.","<p>И Делан хьукам шайн агIора хилахь, тIебогIу уьш, муьтIахь а хуьлий.</p>"
2635,Церан дегнашкахь цамгар ю-те‚ я шекбевла-те уьш‚ я кхоьру-те уьш Дала а‚ Цуьнан элчано а шайца нийсо ца ян? ХIаъ! Уьш зуламхой бу!,
2636,"Баккъалла а, муъмин нехан дош хили шаьш Далла а‚ Цуьнан элчанна а тIе кхайкхича шайна юккъехь хьукам дан, цара āлар: ""ЛадоьгIна ōха‚ муьтIахь хилла тхо"". Уьш бу баккхийбен берш.",
2637,Далла а‚ Цуьнан элчанна а муьтIахь верг‚ Делах кхоьруш верг‚ Цуьнца вочух ларлуш верг – уьш бу толам баьккхинарш!,
2638,"Делаца биира цара шайн чIогIа дуйнаш ахь шайга омра дича, арадовлур ду<sup>1</sup>шаьш‚ бохуш. Ахь āла: ""Аш дуй ма баа! МуьтIахь хилар дика дара /шуьгара<sup>2</sup>/. Баккъалла а, Дела дика хууш ву аш дийриг"".",<p>Делан гIуллакхана‚ гIазотана.</p> | <p>МуьтIахь хилар оьшуш ду шуьгара‚ шун дуйнаш ца оьшу.</p>
2639,"Ахь āла /цаьрга, хIай Мухьаммад/: ""МуьтIахь хила Далла‚ муьтIахь хила элчанна!"" Уьш дIаберзахь, цунна<sup>1</sup>шена тIе диллинарг ду‚ шуна – шайна тIе диллинарг ду. Цунна /элчанна/ муьтIахь шу хилахь – шу нийсачу новкъахь ду. Элчанна-м тIехь дац билгала дIакхачор бен.",<p>Элчано ша динчун тIера жоп лур ду‚ аш цо бохург ца дахь. Аш шайна тIера жоп лур ду.</p>
2640,Дала ваIда дина шух ийман диллинчарна а‚ дика Iамалш йиначарна а Ша тIаьхье лур ю царна лаьттахь‚ аьлла‚ Ша царал хьалха хиллачарна яларх терра‚ Ша чIагIдийр ду царна шайн дин‚ Ша цунна царна реза хилла волу‚ Ша царна церан кхерамал тIаьхьа тешам лур бу (маршо лур ю)‚ аьлла. Цара Суна Iибадат дийр ду‚ цхьа а хIума хуьлуьйтур яц Суна накъосталла дан. Цул тIаьхьа керста хилларг – уьш бу песакъаш!,
2641,Аш хIоттаде ламаз‚ ло закат‚ шу муьтIахь хила элчанна – шух къинхетам бан мегара.,
2642,Хьуна ма мотталахь и цатешарш /Тхан шайна т1ехь/ ницкъ боцуш бу лаьттахь (дуьненан дахарехь). Церан чугIойла – цIе ю. Ма вон дIадерзар ду-кх и!,
2643,ХIай ийман диллинарш! Шуьга пурба доьхийла кхузза шун аьтту куьйго доладиначара а‚ шух кхиъна<sup>1</sup>ца ваьллачо а‚ сатасаран ламазал хьалха а‚ шаьш делкъахь бедар йоккхучу хенахь а‚ пхьуьйре- ламазал тIаьхьа а – шун кхо Iоврат /йолу хан ю иза/. Шуна а‚ царна а къа дац царал (цу хенал) тIаьхьа /чу бан/. ТIехьоьжуш бу шуна шух цхьаберш вуккхарна. Иштта билгалдоху Дала шуна аяташ. И Дела хууш верг а‚ хьукам /нийса/ дийриг а ву.,<p>Кхиъна ваьлларг – пхийтара ваьлларг.</p>
2644,"Шун бераша кхиъна баьлча,<sup>1</sup>пурба доьхийла цара<sup>2</sup>шайл хьалхалерачара<sup>3</sup>дехарх терра. Иштта билгалдоху Дала шуна Шен аяташ. Дела хууш верг а ву‚ хьукам /нийса/ дийриг а ву.",<p>Шун бераш пхийтара баьлча.</p> | <p>Оцу хьехийначу хенахь шу долчу чубан.</p> | <p>Баккхийчара.</p>
2645,"Зударех къанбелларш‚ маре баха дог дохуш боцу – царна къа дац шайн /тIехула йолу/ бедарш д1аяхарх<sup>1</sup>‚ хазалла гучудоккхуш бацахь. Уьш оьзда хилча,<sup>2</sup>– царна дика ду. Дела хозуш верг а ву‚ хууш верг а ву.",<p>Доллу дегI хьул ца дарах.</p> | <p>ДегI хьулдахь.</p>
2646,"БIаьрса доцчунна къа дац‚ астагI волчунна къа дац‚ цомгаш волчунна къа дац‚ шуна шайна а /къа/ дац аш /хIума/ яарх шайн цIеношкара‚ я шайн дайн цIношкара‚ я шайн нанойн цIеношкара‚ я шайн вежарийн цIеношкара‚ я шайн йижарийн цIеношкара‚ я шайн ден вежарийн цIеношкара‚ я шайн ден йижарийн цIеношкара‚ я шайн ненан вежарийн цIеношкара, я шайн ненан йижарийн цIеношкара‚ я шайн /цIенойн/ догIанашна аш доладечеран<sup>1</sup>/цIеношкара/‚ я шайн доттагIчун /цIеношкара/. Дац шуна къа аш /хIума/ яарх цхьана‚ я шаьш-шаьш. Шаьш цIеношна чу доьдуш салам ло вовшашка Делан гергара беркате а‚ цIена а хиллачу маршаллица. Иштта билгалдоху Дала шуна аяташ – шу хила мегара хьекъале.","<p>Уьш бу шайн цIенойн догIанаш шуьга делла шайн гIуллакхе бахана болу нах, чохь долу хIума шун даа магийна.</p>"
2647,"Баккъалла а, муъмин нах бу шаьш тешнарш Делах а‚ Цуьнан элчанах а‚ шаьш цуьнца (Делан элчанца) долуш цхьана юкъара гIуллакхна тIехь дIа ца боьдуш берш цуьнга пурба дехна а бен. Баккъалла а, и хьоьга<sup>1</sup>пурба доьхурш<sup>2</sup> – уьш бу Делах а‚ Цуьнан элчанах а тешаш берш. Цара хьайга пурба дехча шайн цхьацца гIуллакхна‚ пурба ло царах хьайна луучунна‚ гечдар а деха царна Деле. Баккъалла Дела гечдийриг а ву‚ къинхетам бийриг а ву.",<p>Хабар Делан элчане ду.</p> | <p>Шайн гIуллакхашка дIабахан Iидера‚ я гIазотера и. дI. кх.</p>
2648,Аш ма де элчане кхайкхар шайна юккъехь шайх цхьаболчеран вукхарга кхайкхарх тера<sup>1</sup>. Далла бевзаш бу шух лачIкъа буьйлурш<sup>2</sup>. Ларлойла и цуьнан (элчанан) омрана хилпало еш берш питна (дуьненан бала) шайх хьарчарх‚ я /эхартан/ лазош долу Iазап шайх хьарчарх.,"<p>Дела элчане шаьш кхойкхуш сий деш, лоруш кхайкха цуьнга: хIай Делан пайхамар, я хIай Делан элча, олуш.</p> | <p>ЛечIкъаш дIабоьдуш берш‚ элчане пурба ца доьхуш.</p>"
2649,Ткъа Делан дац стигланашкахь а‚ лаьттахь а мел дерг? Цунна хаьа шу Шена тIехь дерг. Уьш Шена тIеберзинчу /къемат/ дийнахь Цо цаьрга дуьйцур ду цара дийнарг. И Дела массо а хIума хууш верг ву.,
2650,Беркате хили Ша къастор<sup>1</sup>доссош хилларг Шен лега<sup>2</sup>и хилийтархьама Iаламашна кхерамча<sup>3</sup>.,"<p>Къастор – 1аьрбашха: ألفرقان (Аль-фуркъан): дика - вон а‚ хьанал - хьарам а къастош долу Къуръан.</p> | <p>Мухьаммад пайхамаре.</p> | <p>Дала бохург ца дича, кхерам хир буйла хоуьйтург.</p>"
2651,Иза /АллахI-Дела/ ву стигланийн а‚ лаьттан а паччахьалла Шегахь дерг‚ Цо ца лаьцна доьзалхо‚ вац Цунна накъост паччахьаллехь. Цо кхоьллина массо а хIума‚ барам бина цунна (массо а хIуманна) барамца.,
2652,Цара лецира‚ Иза а витина‚ делий‚ цара хIумма ца кхуллу‚ уьш шаьш кхуллуш бу /Дала/. Цара дола ца до шайн синошна зенна а‚ пайденна а‚ цара дола ца до даларна а‚ дахарна а‚ дендарна а.,
2653,"Элира цатешачара: ""ХIара /Къуръан/ харцдерг ду‚ ша цо (пайхамара) кхоьллина долу‚ цунна гIо дина цу тIехь кхечу наха а"". Цара деана зулам а<sup>1</sup>‚ харцдерг а.",<p>Керстаналла.</p>
2654,"Цара элира: ""Хьалхалеранчеран<sup>1</sup>туьйранаш ду. Цо (Мухьаммада) яздайтина уьш‚ уьш цунна доьшуш ду Iуьйранна а‚ суьйранна а"".","<p>Хьалхалеранаш – хьалха хилла къаьмнаш. Церан туьйранаш ду Къуръан, олуш хилла цатешачара.</p>"
2655,"Ахь āла: ""Иза /Къуръан/ доссийна Ша стигланашкахь а, лаьттахь а къайле хууш волчо. Баккъалла а, Иза хилла т1ех гечдеш верг а‚ къинхетаме верг а"".",
2656,"Цара элира: ""ХIун ду хIокху элчанна? Даар доу цо‚ базаршкахула лела иза. Доьссина хиллехьара  цуьнга малик, т1аккха  и хуьлуш цуьнца цхьана кхерамча.",
2657,"Я кхоьссинехьара цуьнга хазна‚ я хиллехьара цунна беш, цо цу чуьра юуш"". Элира зуламхоша: ""Шу тIаьхьахIиттина ма ду шена бозбуунчалла динчу стагана"".",
2658,Хьажал‚ муха далийна цара хьуна масалш – тилабелла уьш‚ /бакъдолчунна тIе/ некъ /лаха/ ца могу царна.,
2659,"Беркате хили Иза‚ Шена лиъча, хуьлуьйтур яра хьуна цул диканиг – бошмаш‚ шена бухахула хиш оьхуш йолу‚ хуьлуьйтур яра хьуна гIаланаш.",
2660,ХIаъ‚ цара харцдира сахьт<sup>1</sup>. Оха кечйина сахьт харцдинчунна /жоьжахатин/ цIе.,<p>Къематде</p>
2661,Цунна (жоьжахатина) уьш гича генарчу меттигера‚ царна хезар ду цуьнан дералла а‚ угIар а.,
2662,Цу чуьра готтачу меттиге шаьш кхиссича‚ дIадихкина а долуш /куьйгаш логех/‚ цара кхойкхур дара хIаллакхиларе<sup>1</sup>.,<p>Иза атта хир дара царна кхузахь латтарал.</p>
2663,"/Эр ду цаьрга/: ""Аш ма кхайкха тахана цхьана хIаллакхиларе‚ кхайкха дуккха а хIаллакхиларшка!""",
2664,"Ахь āла: ""ХIара тоьлу‚ я гуттаренна а йолу /ялсаманин/ беш /тоьлу/‚ ша /Делах/ кхоьручарна хир ю аьлларг? И хилира царна бекхам а‚ т1етовжийла<sup>1</sup>а"".",<p>Т1етовжийла – кхузахь: хинйолу х1усам.</p>
2665,Царна цу чохь шайна луург ю‚ гуттар /шаьш цу чохь/ лаьтташ. И хили хьан Кхиош-кхобучунна т1ехь жоьпаллин ваIда.,
2666,"Ша уьш а‚ цара, И витина, шайна Iибадат динарш а гулбинчу дийнахь‚ Цо эр ду: ""Аш тилийра хIара Сан леш‚ я шаьш /нийсачу/ новкъах бевлира уьш?""",
2667,"Цара эр: ""Вонах цIена ву Хьо‚ тхуна оьшуш ца хилира Хьо воцург верасаш лийца‚ делахь а, Ахь зовкх хьегийтира цаьрга а‚ церан дайшка а царна хьехам бицбаллалц‚ уьш хилира хIаллакхилла къам"".",
2668,"/Эр ду Дала/: ""Цара шу харцдира аш дуьйцучуьнца‚ шуна ца могу духатоха а /шайх Iазап/‚ гIо хилийта а. Шух милла велахь а зулам деш‚ – цуьнга Iовшуьйтур ду Оха доккха Iазап"".",
2669,"Оха ца вахийтина хьол хьалха а элчанех /цхьа а/, цара кхача боуш а, уьш базаршкахула лелаш а бен. Оха хилийтира шух цхьаберш вукхарна питана<sup>1</sup>. Аш собар дой? Хилира хьан Кхиош-кхобург гуш верг.",<p>Питана – кхузахь: зēр. Дала цхьаберш зуьйш бу вукхарца.</p>
2670,"Элира Тхуна дуьхьалкхетаре дог ца дохучара: ""Вайна доссинехьара маликаш‚ я вайна гуш велахьара вайн Кхиош-кхобург"". Уьш курабевлира шаьшлахь‚ /Делан/ дозанех бевлира уьш бāларал а сов.",
2671,"Шайна маликаш гинчу дийнахь – кхаъ хир бац оцу дийнахь къинош диначарна‚ цара (маликаша) эр ду: ""Хьарам бина хьарам бу""<sup>1</sup>.","<p>Хьарам бу шуна тахана хаза кхаъ я ялсамани. Сабунис иштта даьстина и: эр ду цаьрга маликаша: хьарам йина а ю шуна ялсамани а, хаза кхаъ а, Делера къиношна гечдар а.</p>"
2672,Тхо тIедирзира цара (керстанаша дуьненахь) йинчу Iамална‚ цунах хилийтира Оха баьржина чим<sup>1</sup>(ца лерира Оха церан Iамалш).,"<p>Керстанаша дуьненахь йина хилла дика Iамалаш (мискачарех къахетар, царна хIума далар, нахана гIо дар…) лорур яц Дала эхартахь. Царна хаза бекхам бийр бу дуьненахь.</p>"
2673,Ялсаманин дай оцу дийнахь дика хир бу чIагIбаларан меттигца а‚ вуно дика хир бу /делкъахь/ садаIаран меттигца а.,
2674,Цу дийнахь етIар ю стигал мархашца‚ охьадоссор ду маликаш /могIаршца/ охьадоссорца.,
2675,Хьакъ-бакъ долу паччахьалла цу дийнахь Къинхетам болчунна (Далла) ду. И хилира<sup>1</sup>цатешачарна хала /де/.,<p>Дала д1аяханчу заманахь дуьйцу и къематдийнахь хир долу х1уманаш уьш хирг хилар Шегахь ч1аг1делла долу дела.</p>
2676,"Цу дийнахь зулам динчо<sup>1</sup>цергаш юьхкур ю шен куьйгех‚ эр ду: ""Ма декъазваьлла-кх со. Элчанца некъ лаьцна хиллехьара ас.","<p>Кхузахь Дала вуьйцург ву Маккан вахархо мушрик 1акъба бин Убай Му1ит1. Дийцина: иза вара мушрикунийн тхьамданех цхьаъ хиллачу Убай бин Халфан доттаг1. 1акъбас шун х1оттийна (той дина) хилла. Цо кхийкхира цига къурайшан тайпан цхьаболу нах а, Делан элча а, Делера салам хуьлда цунна. Даарийн шун хьалхадиллича, Делан элчано элира: « Ас хьан кхача буур бац, ахь со Делан элча ву аьлла тешалла ца дахь.» Бусалба дин т1елацаран куц дар иза. 1акъбас тешалла дийра, т1аккха пайхамара кхачанах х1ума йиира. И д1акхечира Убай бин Халфе. Цо элира шен доттаг1чуьнга: «Д1атеси ахь вайн дин?» 1акъбас элира: « Х1ан-х1а! Суна хьошалг1а веара сийлахь-веза стаг. И дуьхьал хилира сан кхача баа, ас иза Делан элча ву аьлла тешалла ца дича». Убаййас элира цуьнга: « Сан юьхь хьан юьхьана хьарам ю, хьайна и Мухьаммад гича, ахь цуьнан юьхьах туй ца тохахь, цуьнан лаг ца 1авдахь, ахь цуьнга иштта-иштта ца алахь». Делан мостаг1чо кхочушдира шен доттаг1а шега аьлларг. Т1аккха Дала и аяташ доссийра. Уьш цуьнгахь доссийна хиллехь а, церан маь1на юкъара ду: и санначарах массарах а доьзна.</p>"
2677,Ма бала бу-кх суна! Ма лаьцнехьара-кх ас хьенех доттагI.,
2678,"Тилийра цо со хьехамах‚ и соьга беъначул тIаьхьа. ШайтIа хилира адамна ямартхо"".",
2679,"Элира элчано /Деле далхош шен г1уллакх/: ""Сан Кхиош-кхобуш волу Дела‚ баккъалла а, сан къомо хIара Къуръан дIатесна ма дити!""",
2680,Иштта хIора пайхамарна а Оха хилийтира мостагI къинош диначарах. Тоьур ду хьуна хьан Кхиош-кхобург хилар нисвеш верг а‚ гIоьнча а.,
2681,"Элира цатешачара: ""Доьссинехьара цуьнга /хIара/ Къуръан цхьана тептарца"". Иштта<sup>1</sup>/доссийна Оха и/ шеца хьан дог чIагIдархьама‚ Оха дийшира и тIеттIа"".","<p>Цхьана дийнахь цхьана жайнаца досса ца деш‚ масийтта шарахь. 23 шарахь доьссина Къуръан – 13 шарахь Маккахь, 10 шарахь Мадинатехь.</p>"
2682,"Хьоьга дахьар дац цара цхьа а масал (хаттар), Оха хьуна луш /и духатухуш/ бакъдерг а, вунō хаза тидар а бен.",
2683,Шаьш гулбийр берш шайн яххьаш т1ехь /текхош/ жоьжахатина тIе – уьш бу вон берш меттигаца‚ уггар тилабелларш некъаца.,
2684,Оха делира /хьалха/ Мусага жайна‚ вазир<sup>1</sup>хилийтира цуьнца цуьнан ваша ХIарун.,<p>Вазир- кхузахь: г1оьнча. Мусана г1оьнча хилийтира цуьнан веших Х1арунах.</p>
2685,"Оха элира: ""ДIагIо шу шиъ шаьш Тхан аяташ харцдинчу /Фир1авнан/ къомана тIе"". ТIаккха Оха уьш бохийра /ч1ог1ачу/ бохорца.",
2686,Нухьан къам а‚ цара элчанаш харцбича‚ хин бухабахийтира Оха уьш. Оха хилийтира царах нахана делил. Оха кечдира зуламхошна лазош долу Iазап.,
2687,"Iадаш а<sup>1</sup>‚ Самудаш а<sup>2</sup>‚ Рассан дай а<sup>3</sup>, царна юккъехь тIаьхьенаш дуккха а /хIаллакйира Оха/.",<p>ХIуд пайхамаран къам.</p> | <p>Салихь пайхамаран къам.</p> | <p>Рассан дай: Расс – Яманехь хиллачу шовданан цIе. Шайн къинош бахьанехь Дала шовдане хIаллакбайтина уьш. Самудийн тIаьхье ю уьш а‚ аьлла. </p>
2688,ХIоранна Оха далийра шен масалш‚ хIора а Оха хIаллаквира хIаллакварца.,
2689,Уьш (Маккан керстанаш) ма бахарий юьрта<sup>1</sup>тIе‚ шена тIе вонан догIа дилхина хиллачу. Ткъа уьш хилира и ца гуш? ХIан-хIа! Уьш хилира юхадендаре дог ца дохуш.,"<p>Маккан коьрта бахархой – Къурайшаш – лелаш хилла шаьш йохка-эцар еш Шама боьдуш Дала стиглара т1улгашца х1аллакйина хиллачу Лут1ан къоман юрт Содом хиллачу меттигна уллохула. Цара ойла х1унда ца еш хилла-те, иштта 1азап Дала шайна доссорг хиларх? Билгалдаккхар: Библия чохь хьахийна Содом а, Гоморра а аьлла ши г1ала. Уьш хилла Иордан хина йистехь. Церан бахархойн (Лут1ан къоман нах) къинош бахьанехь Дала стиглара ц1еран т1улгашца аьтта уьш. Уьш а, Къуръано юьйцуг а цхьаъ хила герга ду.</p>"
2690,"Хьо шайна гича‚ хьох белар до цара: ""ХIара ву Дала ваийтинарг элча вина?",
2691,"Вай вайн делех дIатиладарах ца соцу-кх иза‚ вай царна тIехь собар ца дахь"". ТIаьхьа хуур ду царна шайна Iазап гича‚ мила хилла уггар тилавелларг некъаца.",
2692,Хьуна гини-й и шен чIогIа дезачу хIуманах шена дēла лаьцнарг? Ткъа хьо хир вара цуьнан тIехь векал? (Хьуна могур ма дац и нисван).,
2693,Я хьуна моьтту царах дукхах берш хозуш я ойла еш бу? Уьш-м бежнаш санна а бен баций. ХIаъ‚ уьш вуно а тилабелларш бу некъаца.,
2694,Хьо ца хьоьжу хьан Кхиош-кхобучунга‚ муха даржина Цо IиндагI? Шена лиънехьара‚ Цо и хуьлийтара дара /паргIат/ сецца. ТIаккха Оха малх хилийтира цунна тIехь делил<sup>1</sup>.,"<p>Малх кхетар хуьлу 1индаг1 кхолладаларан бахьана. Маьлхан серло х1уманашна т1е ца кхетахьара, 1индаг1 хир дацара. Х1уманаш евза шайн дуьхьал йолчу х1уманашца: бода ца хилча, нур девзар дацара, малх ца хилча, 1индаг1 девзар дацара.</p>"
2695,"ТIаккха Оха Тхайна тIе озадира и (IиндагI) дайа озадарца (кIез-кIеззиг доккхуш дIа даьккхира Оха и IиндагI, тIаккха кIез-кIеззиг юхахуьлуьйту)<sup>1</sup>.","<p>Иштта лерина низам хиларо гойту вайна и г1уллакх х1оттийна, д1ахьош верг Шен массо а х1уманна т1ехь ницкъ болу, Ша массо а х1ума дика хууш волу Дела вуйла.</p>"
2696,Иза ву Ша хилийтинарг шуна буьйса духар<sup>1</sup>хилла‚ наб – синтем хилла. Цо хилийтина де юхадендалар<sup>2</sup>хилла.,"<p>Дала хилийтина шуна буьйса духар санна: шен 1аржонца шу д1ахьулдеш, шун бедаро (духаро) дег1 хьулдеш санна.</p> | <p>Буса наб йинчул т1аьхьа г1овтуш, шайна рицкъ лохуш.</p>"
2697,Иза ву баийтинарг мох кхаъ хилла Шен къинхетамал<sup>1</sup>хьалха‚ Оха охьадоссира стиглара т1ех цIена хи<sup>2</sup>.,<p>Къинхетам – кхузахь: дог1а. Дог1а дале хьалха хаза тийна мох болу.</p> | <p>ДогIа.</p>
2698,Цуьнца Оха денбархьама белла мохк‚ и маладо Оха /шортта/ Тхаш кхоьллинчух бежнашна а‚ дуккха нахана а.,
2699,И (хи) даржийра Оха царна юккъехь царна дагадайтархьама /Делан ниIмат/. Т1аккха а нахах дукхахберш дуьхьал хилира керстаналла доцучунна<sup>1</sup>.,<p>Керстаналла бен кхин дика х1ума ца до дукхах болчу наха.</p>
2700,Тхуна лиънехьара‚ Оха ваийтина хир вара хIор юртахь кхерамча<sup>1</sup>.,<p>Элча.</p>
2701,Хьо муьтIахь ма хилалахь цатешачарна‚ къийсам латтабе цаьрца цуьнца (Къуръанца) боккха къийсам.,
2702,Иза ву ши хIорд хецна битинарг /я оьхучу хин ши агIо хецна йитинарг/: хIара: теза – мерза‚ хIара: дуьра-чемаза. Цо хилийтина цу шиннан юккъехь /доккха/ пардо а‚ чIогIа дуьхьало а уьш /вовшах ца эн /.,
2703,"Иза ву кхоьллинарг хих адам‚ Цо цунна хилийтина шен тайпан агIорхьара гергарло а, зударийн агIорхьара (захаллин) гергарло а. Хилира хьан Кхиош-кхобург ницкъ кхочуш.",
2704,"Цара Iибадат до, Дела а вуьтий, шайна пайда а‚ зен а ца дечунна. Хили цатешарг шен Кхиош-кхобучунна дуьхьал гIоьнча.",
2705,Хьо ца вахийтина Оха кхаъ боккхург‚ кхерам тосург хилла а бен.,
2706,"Ахь āла: ""Ас шуьга ца боьху цунна т1ехь цхьа а мах‚ шена луучо шен Кхиош-кхобучуьнга некъ лацар бен"".",
2707,Хьо тIетовжа ша дийнаволчунна (Далла)‚ лийриг воцчу‚ тасбахь де Иза хасторца. Кхачо ю Цуьнца Шен лейн къинош дика довзарца.,
2708,Ишттанниг ву Иза Ша кхоьллина стигланаш а‚ латта а‚ цу шиннан юккъехь мел дерг ялх дийнахь‚ тIаккха дIанисвелла Иза Iарша<sup>1</sup>тIехь. Къинхетаме верг ву Иза. Хатта цуьнах дика хууш волчуьнга.,"<p>Хьажа ""ТIахIа"" суратан 5 аят.</p>"
2709,"Шайга аьлча: ""Сужуд де Къинхетаме волчунна""‚ цара элира: ""Мила ву и Къинхетаме верг? Ткъа оха сужуд до ахь тхуна омра дечунна?"" Цо совбехира уьш /Делан некъах/ дог даларца.",
2710,"Беркате ву /Дела/, Ша стиглахь /седарчийн/ г1аланаш<sup>1</sup>йинарг‚ Цо бина цу чохь чиркх а<sup>2</sup>‚ нуре болу бутт а.","<p>Г1аланаш – Къуръана чохь: بروج кхузахь: седарчий лела меттигаш, зодиакан билгалонаш.</p> | <p>Малх.</p>"
2711,Иза ву хилийтинарг буьйса а‚ де а хийцалуш шена луучунна ойла ян‚ я баркалла āла.,
2712,"Къинхетаме волчун леш бу – шаьш эсала (кура боцуш) лаьттахула лелаш берш, шайца жехIал наха къамел деш‚ олуш берш: ""Салам!<sup>1</sup>""","<p>Цаьрга дайа, хаза дош олуш, уьш саннна, к1оршаме боцуш.</p>"
2713,"/Далла/ сужудане баханчу хьолехь а, ирах1оьттина лаьтташ а ламазаш дарций буьйсанаш ден еш берш а /бу/.",
2714,"Олуш берш /а бу/: ""Тхан Кхиош-кхобург! ДIадаккхалахь тхох жоьжахатин Iазап. Баккъалла а, цуьнан Iазап хилла тIедоьжна (къинош дечарах ца къаьсташ).",
2715,"Баккъалла а, ма вон хили-кх иза /чохь/ латтарна а‚ /садаIа/ меттиг хиларна а"".",
2716,"ШIаьш /сагIа доккхуш, кхин/ харжаш еш, кхоам а беш‚ пис а ца хуьлуш‚ цу юккъехь хIоьттина лаьтташ берш<sup>1</sup>а /бу Цу Делан дика леш/.","<p>Дикчу аг1ора юкъанаккъара харжаш еш берш: исрап ца деш, т1ех пис а ца хуьлуш. Мужах1ида аьлла: "" Ахь Далла муьт1ахь хуьлуш, Абу Къубайс ламанан барамехь дешица харж йича а, исрап дац. Ахь Далла 1есалла еш, цхьа сахь барамехь /уггар ледара/ х1уманца харж йича а, и исрап (кхоам цабар) ду"".</p>"
2717,"Делаца кхин деле ца кхойкхуш берш а /бу Делан дика леш/. Цара ца дойу са, Дала ша /ден/ хьарам дина долу‚ /ден/ хьакъ долуш бен. Зина ца до цара. И деш верг къица дуьхьалкхетар ву.",
2718,Шозза алсам доккхур ду цунна (Делаца накъост лаьцначунна) Iазап къематдийнахь‚ гуттар лаьттар ву иза цу чохь сийсаза хилла.,
2719,Ша тōба динарг а‚ ийман диллинарг а‚ дика Iамал йинарг а воцург – уьш бу Дала шайн вонаш диканашца хийцор дерш. Хили Дела т1ех гечдеш верг а‚ къинхетаме а верг.,
2720,"Тōба динарг а‚ дика Iамал йинарг а – баккъалла а, цо тōба до Деле /къиношна/ дохко валарца.",
2721,Харц тешалла ца деш берш а‚ шаьш даьссачу хабарна уллохула боьдуш – оьзда чекхболуш берш а /бу царах/.,
2722,"Шайн Кхиош-кхобучун аяташ шайна тIехь хьехийча, къора хиларций а, б1аьрзе хиларций а царах д1а ца боьрзу уьш<sup>1</sup>.","<p>Делан аяташка хаза ладуг1у цара, к1орга ойла йо.</p>"
2723,"Олуш берш / бу уьш/: ""Тхан Кхиош-кхобург‚ лōлахь тхуна тхан зударех а‚ доьзалах а бIаьрг бекхабалар‚ тхо хилийталахь /Делах/ кхоьручарна масал (уьш Тхуна тIаьхьахIуттуш)"".",
2724,Царна ял лур ю /ялсаманин/ хIусамца цара /ийманца/ собар дарна. Цигахь царна дуьхьалдогIур ду /маликаш/ маршаллица а‚ саламца а.,
2725,"Гуттар лаьттар бу уьш цу чохь. Ма хаза хили и сацавала меттиг хиларца а, /хьошалг1а/ восса меттиг хиларца а /ша Делах кхоьручунна/!",
2726,"Ахь āла: ""Шуьца бала хир бацара сан Кхиош – кхобучун шун /халонашкахь а, баланашкахь а Цуьнга/ кхайкхар ца хиллехьара. Аш харцдина /Цуьнан дин/ – тIаьхьа хир ду шуна иза хилаза ца дōлуш дерг<sup>1</sup>"".",<p>Iазап.</p>
2727,ТIа-сūн-мūм<sup>1</sup>.,<p>Далла Шена дика хаьа оцуьнца Шена луург.</p>
2728,ХIорш билгала долчу жайнан (Къуръанан) аяташ ду.,
2729,Хьо хила мега хьуо хIаллаквеш уьш ца тешаш хиларна<sup>1</sup>.,"<p>Хьо дукха пошме ма хила, х1ай Мухьаммад, цара цадилларх.</p>"
2730,Тхуна лаахь‚ Оха доссор ду царна стиглара аят - тIаккха дуьсур ду церан легаш цунна (Делан аятана‚ делилна) муьтIахь хилла.<sup>1</sup>,"<p>Цаьрга диллийта ницкъ болуш ду Тхо, делахь а, Оха уьш шайн лаамехь битина.</p>"
2731,Цаьрга ца богIу Къинхетамболчуьнгара<sup>1</sup>цхьа а керла хьехам уьш цунах дIабоьрзуш бен<sup>2</sup>.,<p>Делера.</p> | <p>Дуьхьалболий.</p>
2732,Харцбира цара /элчанаш/ - тIаьхьа богIур бу цаьрга хаам‚ уьш шех ца бешаш хилла болу.,
2733,Уьш ца хьоьжу-те лаьтте: мел дукха дика хIуманаш ялийтина Оха цунах шиш-шиш<sup>1</sup>!,<p>Массо а хIума шиш йолуш – борша а‚ сте а: адамаш а‚ хьайбанаш а‚ дийнаташ а‚ ораматаш а и. дI. кх.</p>
2734,"Баккъалла а, цу чохь делил<sup>1</sup>ма ду. Ца хили-кх царах дукхахберш тешаш.",<p>Дела цхьаъ хилирна‚ Цуьнан дин хьакъ-бакъ хиларна.</p>
2735,"Баккъалла а, хьан Кхиош-кхобург - Иза ву-кх веза верг а‚ къинхетаме верг а.",
2736,"Дагадаийта! Кхайкхира хьан Кхиош-кхобучо Мусага: “ДIагIо зуламе къам тIе,",
2737,ФирIавнан къам тIе. Уьш кхоьрур бацара-те?”,
2738,"Цо (Мусас) элира: “Сан Кхиош-кхобург‚ баккъалла а, со кхоьру-кх цара со харцварна.",
2739,Гаттало-кх сан дог‚ ца бастало-кх сан мотт а. ХIарунна тIе бахийтахь /и соьца вайтан/.,
2740,Церан суна тIехь къа ду<sup>1</sup>- со кхоьру цара со вен”.,<p>Царах стаг вина хилла Мусас.</p>
2741,"Цо (Дала) элира: “ХIан-хIа! ДIагIо шу шиъ<sup>1</sup>Тхан аяташца. Баккъалла а, Тхо шуьца ду ладугIуш.","<p>Хьо а, хьан ваша Х1арун а.</p>"
2742,Шу шиъ дIагIо ФирIавна тIе‚ аш шиммо дIаала: “Тхо Iаламийн Ден элчанаш ду.,
2743,ДIабаийта тхоьца Исраилан кIентий<sup>1</sup>”.,"<p>Исраилан к1ентий – 1аьрбашха بنوأسرائيل Бану- Исраил. Исраилан т1аьхье, доьзал. Цуьнан т1аьхьенах лоруш бу жуьгтий. Исраил – Я1къуб пайхамаран ц1е. Оцу хенахь уьш Мисрахь Фир1авнан йийсарехь хилла, цо къа ца хеташ бацош.</p>"
2744,Цо (ФирIавнас) элира: “Оха ца кхиира хьо /хIай Муса/ тхайна юккъехь /хьо/ бер а долуш‚ ахь д1а ма дехьира тхуна юккъехь хьан дахаран шераш.,
2745,Ахь ма дийра хьан гIуллакх‚ айхьа дийнарг (тхох цхьа стаг вийра ахь – доккха къа дийра) - баркалла ца олучарах ву-кх хьо”.,
2746,Цо (Мусас) элира: “И дийра ас со тилабеллачарах<sup>1</sup>волчу хенахь.,<p>ГIалатваьлла дийра ас иза.</p>
2747,Со дIаведира шух‚ суо шух кхеравеллачул тIаьхьа. ТIаккха делира суна сан Кхиош-кхобучо хьукам‚ Цо хилийтира со элчанех.,
2748,ХIара ниIмат ду ахь суна ша тIехдетташ айхьа Исраилан кIентех леш барна” (уьш бацорна).,
2749,ФирIавнас элира: “Мила ву Iаламийн да?<sup>1</sup>”,<p>Ахь хьуо Цуьнан элча ву бохург.</p>
2750,Цо (Мусас) элира: “Стигланийн а‚ лаьттан а‚ цу шинна юккъехь мел долчун а Да ву-кх<sup>1</sup>‚ шу /бакъдолчух/ тешаш хиллехь”.,<p>Уьш кхоьллина‚ кхобуш волу Дела.</p>
2751,Цо (ФирIавнас) элира шена гонахь болчаьрга: “Шу ладугIуш дац?”<sup>1</sup>,<p>Цу Мусас дуьйцучуьнга.</p>
2752,Цо (Мусас) элира: “Шун Дела а ву И‚ шун хьалхалерчу дайн а Дела а ву”.,
2753,"Цо (ФирIавнас) элира: “Баккъалла а, /хIара/ шун элча‚ шуьга ваитина волу‚ жинийх ма ву”.",
2754,Цо (Мусас) элира: “Малхбален а‚ малхбузен а цу шинна юккъехь долчун а Дела ву Иза‚ шу хиллехь хьекъале”.,
2755,Цо (ФирIавнас) элира: “Ахь со воцург дела лацахь‚ ас хьо набахти чохь болчарах хуьлуьйтур ма ву”. (“Ас хьо набахти чу вуьллур ма ву”).,
2756,Цо (Мусас) элира: “Со хьайга цхьана кхаьсташ хIуманца веънехь а‚ э?”,
2757,"Элира /ФирIавнас/: “Схьало и /айхьа деънарг/, хьуо хиллехь бакълуьйчарах”.",
2758,ТIаккха цо (Мусас) шен Iаса кхоьссира - цунах къегна<sup>1</sup>лехь хилира.,<p>Массарна а гуш.</p>
2759,Цо арадаьккхира шен куьг /чоьхьара/ - иза шурул кIайн хилира хьоьжучарна.,
2760,"Цо (ФирIавнас) элира шен гонахь болчу элашка: “Баккъалла а, хIара говза волу бозбуунча ву.",
2761,Лууш ву и шу арадаха шун лаьттара шен бозбуунчаллица - аш хIун омра до?”,
2762,Цара элира: “Хан ло<sup>1</sup>цунна а‚ цуьнан вешина а‚ бахийта гIаланашка /нах/ гулбийраш.,<p>Т1аьхьататта цу шиннан г1уллакх цхьа к1еззиг – бозбуунчаш гулбийр бу вай цаьрца къовса.</p>
2763,Хьуна тIе богIийла уьш массо а говза волчу бозбуунчица”.,
2764,ТIаккха гулбийра бозбуунчаш билгалчу дийнахь /тоьхначу/ хенахь.,
2765,Элира нахе: “Шу гулделлий?,
2766,"Вай тIехьадаза мега бозбуунчашна<sup>1</sup>, нагахь уьш хилахь тоьлларш”.","<p>Нахе элира: «Вай т1аьхьах1итта мега бозбуунчийн динна, нагахь санна уьш толахь Мусал».</p>"
2767,"Бозбуунчаш баьхкича‚ цара элира ФирIавне: “Тхуна, баккъалла а, мах хир буй, тхо хилахь тоьлларш?”",
2768,"Цо (ФирIавнас) элира: “ХIаъ‚ баккъалла а, шу тIаккха /суна/ герга- далийначарах хир ду”.",
2769,Элира цаьрга Мусас: “Кхисса шаьш кхуьссуш ерг”.,
2770,"Цара кхиссира шайн мушаш а‚ Iáсанаш а‚ элира: “ФирIавнан воззалица‚ баккъалла а, вай тоьлур ма ду”.",
2771,ТIаккха кхоьссира Мусас шен Iáса - цо юду (кхоллу) цара мел кхуллург<sup>1</sup>.,"<p>Мусас 1аса кхоьссича, цунах боккха лаьхьа хилира, цо кхеллира Фир1авнан бозбуунчаша сурт х1оттина хилла болу кегий текхаргаш.</p>"
2772,"Охьабигира бозбуунчаш, сужуд деш.",
2773,Цара элира: “Оха диллина Iаламийн Кхиош-кхобучуьнга‚,
2774,Мусан а‚ ХIарунан Кхиош-кхобучуьнга”.,
2775,"Цо (ФирIавнас) элира: “Аш дилли ас шайна пурба далале? Баккъалла а, иза (Муса) шун воккханиг ву‚ ша шуна бозбуунчалла Iамийнарг‚ тIаьхьа хуур ду шуна. Ас хаддане а д1ахадор ду шун куьйгаш а‚ когаш а дуьхь-дуьхьал‚ ас ирх- ухкур ма ду шу дерриге а”.",
2776,"Цара элира: “Зен дац. Баккъалла а, тхо тхан Кхиош-кхобучуьнга дIадоьрзур ду.",
2777,"Баккъалла а, тхо /чIогIа/ лууш ду тхан Кхиош–кхобучо (Дала) гечдан тхан гIалаташ тхаш хиларна дуьххьашхалгIа ийман диллинарш”.",
2778,"Оха Мусага хаам бира вехьеца: “Сан лешца буьйсана аравала‚ аьлла‚ баккъалла а, /ФирIавнан нах/ шуна тIаьхьабовлур болуш ма бу”<sup>1</sup>.",<p>Дала омар дира Мусага Исраилан кIентий Мисрара шайн махка дIабига‚ аьлла.</p>
2779,Бахийтира ФирIавно гIалашкахала гуламчаш<sup>1</sup>.,<p>ТIамна нах гулбийраш.</p>
2780,/Олуш/: “ХIорш-м (Исраилан кIентий) кIеззиг йолу цхьа ледара тоба яра.,
2781,"Баккъалла а, цара вайн дегнаш ма этIо.",
2782,"Баккъалла а, вай дерриге а сема хила дезаш ма ду”.",
2783,Оха арабехира уьш бошмашкара а‚ шовданашкара а.,
2784,Хазнашкара а‚ сийлахьчу меттигера а.,
2785,Иштта Оха уьш ирсана делира Исраилан кIенташна.,
2786,Уьш<sup>1</sup>царна тIаьхьабевлира малх кхеташ.,<p>ФирIавн‚ цуьнан бIо.</p>
2787,"Шина тобанна<sup>1</sup>вовший гича‚ Мусан накъосташа элира: “Баккъалла а, /ФирIавнан бIо/ вайна тIаьхьакхуьуш бу”.",<p>Исраилан кIенташца воьду Муса а‚ шен эскарца царна тIаьхьаваьлла волу ФирIавн а.</p>
2788,"Цо (Мусас) элира: “ХIан-хIа! Баккъалла а, соьца сан Кхиош-кхобург ву‚ Цо нисвийр ву со”<sup>1</sup>.",<p>Цо кIелхьарвоккхур ву со.</p>
2789,Оха вехьеца хаийтира Мусага хьан Iаса тоха хIордах‚ аьлла. ТIаккха иза бекъабелира<sup>1</sup>‚ хилира хIор дāкъа боккхачу ламанах тера.,<p>Ши дакъа а хилла.</p>
2790,Оха гергабалира цига важаш а<sup>1</sup>.,<p>ФирIавн а‚ цуьнан эскар а.</p>
2791,Оха кIелхьарваьккхира Муса а‚ цуьнца верг а – берриге а.,
2792,ТIаккъа Оха /хIорда/ бухабахийтира важа берш<sup>1</sup>.,<p>ФирIавн а‚ цуьнан эскар а.</p>
2793,"Баккъалла а, цу чохь делил ду-кх. Ца хилира царах дукхахберш ийман диллина.",
2794,"Баккъалла а, хьан Кхиош-кхобург - Иза ву веза верг а‚ къинхетаме верг а.",
2795,Дийца царна ИбрахIиман хабар.,
2796,Цо ма аьллера шен дега а‚ шен къоме: “Стенна Iибадат деш ду шу?”,
2797,Цара элира: “Тхо Iибадат деш ду тхан жа1аршна (цIушна<sup>1</sup>). Тхо лаьтта царна суждане дахна<sup>2</sup>”.,<p>Делий бу бохуш цатешачара лаьцна хIуманаш.</p> | <p>Сий деш ларамца.</p>
2798,Цо элира: “Царна шу хозий аш кхойкхуш?,
2799,Я шуна пайда беш буй цара‚ я зен деш дуй?”,
2800,"Цара элира: “Делахь а, тхуна карийра тхан дай иштта /гIуллакх/ деш”.",
2801,Цо элира: “Шуна ца го‚ шу стенна Iибадат деш хилла‚,
2802,Шу а шун шира дай а?,
2803,ТIаккха уьш мостагIий бу-кх суна‚ Iаламийн Да<sup>1</sup>воцург.,<p>Дела.</p>
2804,Ша со кхоьллина волу‚ Цо нисвийр ву со.,
2805,Иза ву суна даа а‚ мала а луш верг.,
2806,Со цомгаш хилча‚ Цо со таво.,
2807,Цо со волуьйтур ву‚ тIаккха денвийр ву.,
2808,Иза ву суна чIогIа лууш верг Цо сан гIалаташ гечдойла бекхаман дийнахь<sup>1</sup>.,<p>Къематде.</p>
2809,Со Кхиош-кхобуш волу сан Дела‚ ло суна хьекъалалла‚ со кхиаве дикачарах.,
2810,Хилийталахь со хаза хьехавеш тIаьхьабог1учаьргахь.,
2811,Со хилийталахь ниIматийн ялсаманин<sup>1</sup>ирсоьцучарах.,<p>Иштта النعيم Ан-На1ийм ялсаманин ц1е а ю.</p>
2812,"Ахь гечделахь сан дена<sup>1</sup>‚ баккъалла а, иза хили-кх тилабеллачарах.",<p>Ийманна т1е нисвелахь сан да.Я иза аьлла боху Ибрах1има шен да керста вуйла хаале.</p>
2813,"Сийсаза ма велахь со /Хьан та1зарца/ уьш денбийр болчу дийнахь,",
2814,Хьоло а‚ кIенташа а пайда бийр боцчу дийнахь,
2815,Ша цIенчу<sup>1</sup>дагца Далла тIе веънарг воцчунна”.,"<p>Ширках, массо боьхачу амалх дог цIена дерг декъал хир ву къематдийнахь.</p>"
2816,Ялсамане гергаялира /Делах/ кхоьручарна.,
2817,Жоьжахати гайтира галабаьллачарна.,
2818,Элира<sup>1</sup>цаьрга: “Мичахь ю и шу шена Iибадат деш хилларг‚,<p>И къематдийнахь хиндерг яханчу заманахь дуьйцу Дала и хирг хилар Шегахь ч1аг1делла долу дела.</p>
2819,Дела витина‚ шуна гIо дой цара? Я шайна гIо дой цара?”,
2820,Яххьашна тIе охьатухур бу цу чохь уьш а‚ галабаьлларш а‚,
2821,Иблисан массо а эскар а.,
2822,Эр ду цара‚ шаьш цу чохь къуьйсуш болуш:,
2823,“ТаллахIи‚ тхо ма дара билгалчу тилар чохь‚,
2824,Оха шу нисдечу хенахь Iаламийн Деца.,
2825,Тхо тила ма ца дина къинош диначара бен.,
2826,"Ма вац тхуна шапа1ат дечарах цхьа а,",
2827,Дог цIена доттагI а .,
2828,Тхо юха /дуьнена/ дохуьйтуш делхьара - тхо хир ма дара ийман диллнчарах”.,
2829,"Баккъалла а, цу чохь делил ма ду. Ца хилира царах дукхахберш муъмин нах.",
2830,"Баккъалла а, хьан Кхиош-кхобург - Иза ву веза верг а‚ къинхетаме верг а.",
2831,Харцбира Нухьан къомо а элчанаш.,
2832,Ма аьллера цаьрга церан вашас Нухьас: “Шу ца кхоьру /Делах/?,
2833,"Баккъалла а, со шуна тешаме элча ма ву.",
2834,Кхера Делах‚ суна муьтIахь а хила,
2835,Ас шуьга цунна тIехь мах ца боьху. Суна мах балар Iаламийн Дегахь бен дац.,
2836,Кхера Делах‚ суна муьтIахь а хила!”,
2837,Цара элира: “Тхо муха теша хьох‚ хьуна тIаьхьахIиттина ма бу /тхох/ уггар бухабиснарш<sup>1</sup>”.,<p>Ледара нах.</p>
2838,"Цо элира: “Суна хаац, уьш хIун деш хилла<sup>1</sup>.","<p>Суна т1ехь дац церан даг чохь дерг лехар. Нухьан къомо аьлла хилла цуьнга: «Хьуна т1аьхьах1иттина тхуна юккъера ледара, заь1ип нах шайн дагахь шайна динца лийрам хилийтархьама». Царна жоп луш, аьлла Нухьас: «Церан дагахь дерг хаа г1ертар суна т1ехь дац, ас хьукам до гучахьдолчуьнца».</p>"
2839,Церан хьесап сан Кхиош-кхобучунна тIехь ду‚ шуна хаалахь.,
2840,Ас д1алелхор бац муъмин нах.,
2841,Со билгала волу кхерамча бен вац”.,
2842,Цара элира: “Хьо ца сацахь‚ хIай Нухь‚ хьо хир ма ву шайна тIе /оха/ тIулгаш биттинчарах<sup>1</sup>”.,<p>Оха хьуна тIулгаш деттар ма ду‚ вуьйр ву хьо.</p>
2843,Цо элира /Деле доьхуш /: “Сан Кхиош-кхобург‚ сан къомо со харц ма вина.,
2844,Ахь кхиэл ехь суна а‚ царна а юккъехь‚ кIелхьарваккхалахь со а‚ муъмин нахах соьца мел верг а”.,
2845,Оха кIелхьарваьккхира иза а‚ цуьнца мел верг дуьззинчу кемана чохь.,
2846,ТIаккха Оха /хIорда/ буха- бахийтира биснарш.,
2847,"Баккъалла а, цу чохь делил ма ду. Ца хили-кх царах дукхахберш муъмин нах.",
2848,"Баккъалла а, хьан Кхиош-кхобург - Иза ма ву Ша веза верг а‚ къинхетаме верг а.",
2849,Харцбира Iадаша элчанаш.,
2850,Цаьрга ма элира церан вашас ХIудас: “Шу ца кхоьру /Делах/?,
2851,"Баккъалла а, со шуна тешаме элча ма ву.",
2852,Шу кхера Делах‚ суна муьтIахь а хила.,
2853,Ас ца боьху шуьга цунна тIехь мах. Суна мах балар Iаламийн Дена тIехь бен дац.,
2854,Аш бо хIор айеллачу меттигехь гIирс /билгало еш лелачарна/ самукъадуьйлуш.,
2855,"Луьйцуш ду шу /бакхий/ гIирсаш<sup>1</sup>, шаьш гуттар лаьттар ду моьттуш.","<p>ГΙирсаш – кхузахь: Нуьцкъала яккхий г1аланаш еш ду шу, шаьш цкъеллига цкъа а лийр дац моьттуш?</p>"
2856,"Шаьш тухуш, туху аш къинхетам боцуш.",
2857,Шу кхера Делах‚ суна муьтIахь а хила.,
2858,Шу кхера Ша шуна хуург шуна шортта деллачух.,
2859,"Цо шуна шортта делла даьхни а‚ кIентий а,",
2860,Бошмаш а‚ шовданаш а.,
2861,"Баккъалла а, со кхоьру шуна дезачу дийнан<sup>1</sup>Iазапах”.",<p>Къематде.</p>
2862,"Цара элира: “Цхьатерра ду тхуна, ахь хьехам бийчи а‚ я хьо хьехам бечарах ца хилчи а.",
2863,ХIара хьалхалерачийн гIиллакх бен дац.,
2864,Тхуна Iазап дийр долуш дац”.,
2865,"Цара иза харцвира‚ тIаккха Оха уьш хIаллакбира. Баккъалла а, цу чохь делил ма ду. Ца хили-кх царах дукхах берш муъмин нах.",
2866,"Баккъалла а, хьан Кхиошкхобург - Иза ву-кх Ша веза верг а‚ къинхетаме верг а.",
2867,Харцбира Самудаша а элчанаш.,
2868,Ма элира цаьрга церан вашас Салихьо: “Шу ца кхоьру?,
2869,"Баккъалла а, со шуна тешаме элча ву.",
2870,Кхера Делах‚ суна муьтIахь а хила.,
2871,Ас ца боьху шуьга цунна тIехь мах. Суна мах балар Iаламийн Дена тIехь бен дац.,
2872,"Шу дуьтур долуш ду ткъа кхузахь шаьш долчахь (х1окху дуьненахь гуттар ни1маташкахь), кхерам а боцуш?",
2873,Бошмашкахь а‚ шовданашкахь а.,
2874,Ялтанашкахь а‚ хурманашкахь а - шен стом хьена болчу.,
2875,Аш туьсту лаьмнех цIенош курадовлуш<sup>1</sup>.,"<p>Цхьа кхечу къирартехь (дешаран кеп) فارهين фарих1ийн ""шу ч1ог1а говза долуш"",аьлла даьстина.</p>"
2876,Кхералаш Делах‚ суна муьтIахь а хилалаш.,
2877,Шу муьтIахь ма хилалаш исрап деш болчеран<sup>1</sup>омрана.,<p>ТIаламбоцучеран.</p>
2878,Уьш бу лаьттахь боьханиг деш берш‚ диканиг ца до цара.,
2879,"Цара элира: “Баккъалла а, хьо шена нуьцкъала бозбуунчалла динчарах ву-кх.",
2880,"Хьо ма дац тхо санна адам а бен‚ дāладе делил<sup>1</sup>, хьуо велахь бакълуьйчарах”.",<p>Делил – кхузахь: му1жизат; 1адатехь доцу тамаше х1ума.</p>
2881,Цо элира: “ХIара эмкал ю. Цунна малар ду‚ шуна а малар ду билгалдинчу дийнахь<sup>1</sup>.,"<p>Дийцина ду тафсиран жайнашкахь: Салихь пайхамаран къомо аьлла хилла цуьнга, хьуо Делан элча велахь, цхьа тамаше х1ума (му1жизат) гайта тхуна: схьаяккха х1окху чарах (тархах) яхка герга йолу эмкал, тхуна хьалхахь к1орни йойла цо. Салихь и хала хетта, ойланашка воьжнера. Т1аккха схьадеъначу Джабраил малико элира: « Ши рака1ат ламаз де, т1аккха Деле еха эмкал». Цо и дира – чарин (тархан) т1улгах схьаелира эмкал, царна хьалхахь ехкира и, голаш т1е охьалахйелира. Т1аккха Салихьа элира: « И ю шуна эмкал. Цхьана дийнахь и йита хи мала, кхечу дийнахь аш мала, шайн бежнашна а маладе». Иштта д1алилира уьш цхьа хан яллалц – эмкало шен рог1ехь хи молура, церан дежийлашкахь яжа а ежара. Цуьнгара дика пайда а оьцура цара – шортта шура йоккхура. Т1аьхьо Салихьан къоман боьхачу наха урс хьекхира цу эмкална. Т1аккха Дала, т1аьхьа сурата т1ехь ма дуьйцу, 1азап доссийра царна т1е.</p>"
2882,Ма кхеталаш цунах вониг дарца - тIаккха сийлахь деза долчу дийнан Iазапо<sup>1</sup>схьалоьцур ду шу”.,<p>Нуьцкъала 1азап хир ду шуна Делера.</p>
2883,Цара цунна урс хьаькхира - уьш дохко бевлла Iуьйранга бевлира.,
2884,"Iазапо схьалецира уьш. Баккъалла а, цу чохь делил ма ду. Ца хили-кх царах дукхахберш муъмин нах.",
2885,"Баккъалла а, хьан Дела - Иза ву-кх Ша веза верг а‚ къинхетаме верг а.",
2886,Харцбира ЛутIан къомо элчанаш.,
2887,Ма элира цаьрга церан вашас ЛутIас: “Шу ца кхоьру?,
2888,"Баккъалла а, со шуна тешаме элча ма ву.",
2889,Шу кхералаш Делах‚ суна а муьтIахь хилалаш.,
2890,Ас ца боьху шуьга цу тIехь цхьа а мах. Суна мах балар Iаламийн Дена тIехь бен дац.,
2891,Шу оьху ткъа божаршна тIе массо а Iаламера?<sup>1</sup>,<p>Цхьаммо ца лелина хIума ду-кх иза – божарий божаршца шовкъ йолуш хилар.</p>
2892,Аш дIатесна дуьту шун Кхиош-кхобучо шайна кхоьллина хиллачу шун зударех<sup>1</sup>(шайна шовкъ лахар). ХIаъ‚ шу ду-кх дозанах даьлла къам”.,<p>Улло ца гΙош‚ юкъаметтиг ца лелаеш. ЛутΙан къоман божарий божаршца лелаш хилла.</p>
2893,Цара элира: “Хьо ца сацахь‚ хIай ЛутI‚ хьо хилланне а хир ма ву арабаьхначарах”. (“Оха юьртара аравоккхур ву хьо”.),
2894,"Цо элира: “Баккъалла а, со шун Iамална чIогIа оьгIазбахначарах ву-кх.",
2895,Со Кхиош-кхобург‚ кIелхIарваккхалахь со а‚ сан доьзал а цара дечух”.,
2896,Оха кIелхьарваьккхира иза а‚ берриге а цуьнан доьзал а‚,
2897,Цхьа къена зуда йоцург<sup>1</sup>бухабисинчарна юккъехь<sup>2</sup>.,<p>ЛутΙан шен зуда.</p> | <p>КIелхьар ца бохуш.</p>
2898,ТIаккха бохийра Оха биснарш.,
2899,Оха доьттира царна тIе догIа. Ма вон хилира шайна кхерам тесначеран догIа!,
2900,"Баккъалла а, цу чохь делил ду-кх. Ца хилира царах дукхах берш муъмин нах.",
2901,"Баккъалла а, хьан Кхиош-кхобург - Иза ву-кх ша веза верг а‚ къинхетаме верг а.",
2902,Харцбира Айкатан<sup>1</sup>дайша а элчанаш.,<p>Айкатан – Мадъйан гΙалин герга хилла болу хьуьнан боьра.</p>
2903,Ма элира цаьрга ШуIайбас: “Шу ца кхоьру?,
2904,"Баккъалла а, со шуна тешаме элча ма вуй.",
2905,Шу кхералаш Делах‚ суна а муьтIахь хилалаш.,
2906,Ас ца боьху шуьга цу тIехь цхьа а мах. Суна мах балар Iаламийн Дена тIехь бен дац.,
2907,Нийса хилийталаш /терзан/ барам‚ шу ма хилалаш /терза/ эшочарах.,
2908,Озалаш нийсачу терзанца.,
2909,Аш ма эшаелаш нахана церан хIуманаш‚ ма лелалаш лаьтта тIехь боьханиг даржадеш.,
2910,Шу кхералаш‚ Ша шу а‚ /шул/ хьалхалерачийн уммат а кхоьллинчух.,
2911,Цара элира: “Хьо шайна бозбуунчалла диначарах ву-кх.,
2912,Хьо а ма дац адам бен‚ тхо санна долу. Тхо тешна ма ду‚ хьо харцлуьчарах ву аьлла.,
2913,Ахь егае тхуна кийсакаш стиглара‚ хьо велахь бакълуьйчарах”.,
2914,Цо элира: “Сан Кхиош-кхобург дика хууш ву-кх аш дийриг”.,
2915,"ТIаккха цара иза харцвира‚ тIаккха уьш схьалецира IиндагIан дийнан<sup>1</sup>Iазапо. Баккъалла а, иза хилира деза – доккхачу дийнан Iазап.",<p>ΙиндагΙан де – стиглара цΙеран марха а яхийтина‚ багийра уьш.</p>
2916,"Баккъалла а, цу чохь делил ма ду. Ца хилира-кх царах дукхах берш муъмин нах.",
2917,"Баккъалла а, хьан Кхиош-кхобург - Иза ву-кх веза верг а‚ къинхетаме верг а.",
2918,"Баккъалла а, иза /Къуръан/ - Iаламийн Дегара охьадоссар ду.",
2919,Охьадоьссира цуьнца (Къуръанца) Тешаме Са<sup>1</sup>.,<p>Джабраил малик. Цо доссора Къуръанан аяташ Делера пайхамаре.</p>
2920,/Цо дийшира и хьуна/ хьан дагчохь /ч1аг1даллалц/ хьо хилийтархьама кхерам тосучарах<sup>1</sup>.,<p>Хьехамбечарах.</p>
2921,Билгалчу Iаьрбийн маттахь.,
2922,"Баккъалла а, иза хьалхахиллачеран жайний чохь а ду.",
2923,Царна ца хилла-те делил и хууш хилар Исраилан кIентийн Iеламнахана?,
2924,Оха иза /Къуръан/ доссийна хиллехьара кхечу къаьмнийн цхьаболчаьрга<sup>1</sup>‚,<p>Ιаьрбий боцучу.</p>
2925,Цара иза царна доьшура дара - хир бацара уьш цунах а тешаш.,
2926,Иштта диллира Оха и (Къуръан харцдар) къиношдечеран дегнашка.,
2927,Тешар бац уьш цунах шайна лазаме долу Iазап галц.,
2928,Иза догIур ду царна цIеххьана‚ шайна хаа ца луш.,
2929,Цара тIаккха эр ду: “Вайна цхьа /кIеззиг/ хан ца ло /Iазап ца деш/?”,
2930,Тхан Iазапаца сихло уьш?,
2931,Хьуна ца гора Оха уьш шерашкахь /дуьненахь/ бāхийтича а…,
2932,ТIаккха деара цаьрга‚ шайца хир ду‚ аьлла‚ ваIда дина хилларг<sup>1</sup>.,<p>Къематдийнан 1азап.</p>
2933,КIелхьар ца бехира уьш /Делан Iазапах/ царна белла хиллачу бахамо<sup>1</sup>.,<p>Шайна белла хилла болчу муьлхачу бахамо кΙелхьар ца бехира уьш Делан Iазапах.</p>
2934,Оха хIаллак ца йира цхьа а юрт шена кхерамчаш боцуш<sup>1</sup>,<p>Кхерам тосуш элча ца вохуьйтуш.</p>
2935,/Царна/ дагадайта. Тхо ца хилира зуламхой.,
2936,"Ца доьссира цуьнца шайтIанаш (шайтIанаша ца доссина и Къуръан, цхьаболчу керстанаша ма бохху).",
2937,Тарлуш дац царна (шайтIанашна вехьешца охьадисса)‚ царна ницкъ ца кхочу.,
2938,Уьш /шайтIанаш маликашка/ ладогIарах<sup>1</sup>дIасакъастийна ду.,<p>Хазарах.</p>
2939,Ма кхайкха Делаца кхин деле - тIаккха хьо хир ву шайна Iазап дийрдолчарах.,
2940,Ахь хьехам бе<sup>1</sup>хьуна юххера гергарчаьрга.,"<p>Кхерам таса. И аят доьссинчул т1ахьа пайхамар волавелира кхайкха шен гергарчу нахе: ""Х1ай Делан элчан Мухьаммадан йо1 Фат1има, сан хьуна дан г1о дац, ахь 1амал елахь. Х1ай 1абд аль-Мут1аллибан йо1 Сафиййа, сан хьуна дан г1о дац, ахь 1амал елахь""... Иштта дийцина: ""И аят доьссича, пайхамар ваьлира Ас-Сафа олучу ламана т1е, и вуьйлавелира мохь бетта: ""Х1ай 1абд аль-Мут1аллибан к1ентий! Х1ай Фах1ран к1ентий! Х1ай Ка1бан к1ентий!"" Цуьнан гонаха гулбелира дуккха цуьнан гергара нах. Цо цаьрга хаьттира: ""Ас шуьга элча, д1о ламанна т1ехьахь шух лата кечбелла говраш т1ехь т1емалой бу, шу тешар дарий?"" Цара элира: ""Дара. Хьо цкъа а харц ца лина"". Цо элира: ""Со шуьга кхерамча ву-кх, шуна т1е 1азап доссоле хьалха ваийтина"".</p>"
2941,Хьан тIам охьабахийта муъмин нахах хьайна тIехьахIоьттинчарна (кIеда-мерза хила цаьрца).,
2942,Цара хьуна Iесалла яхь‚ ахь āла: “Со цIена ву-кх аш дечух”.,
2943,Хьо тIетовжа<sup>1</sup>Ша веза волчунна а‚ къинхетаме волчунна а.,"<p>Таваккал де Далла т1е, Шен возаллица хьан мостаг1ий эшор болчу, Шен къинхетамца хьуна царна т1ехь г1одийр долчу.</p>"
2944,Шена хьо гуш волчунна хьо ирахIуттучу хенахь<sup>1</sup>.,<p>Ламазан хан.</p>
2945,Хьан дIасаидар а ду сужуд дечеран юккъехь.,
2946,"Баккъалла а, Иза ву-кх хозуш верг а‚ хууш верг а.",
2947,Ас дуьйций шуна /хIай Маккан керстанаш/‚ шена тIе<sup>1</sup>шайтIанаш дуссучух?,<p>Мусайламатах терра.</p>
2948,Уьш дуьссу хIор харцлуьчунна а‚ къинош дечунна а тIе.,
2949,Цара /шайтIанаша маликашкара къайленаш/ хазар бозбуунчашка кхуьссу‚ царах дукхах берш харцлуьйш бу<sup>1</sup>.,<p>Хиндерг шайгахьара харц дуьйцуш.</p>
2950,Назманчаш - царна тIаьхьахIуьтту тилабелларш.,
2951,Хьуна ца го уьш массо а буьйрахь дIасауьйдуш?,
2952,Цара дуьйцу шаьш ца дийриг,
2953,Ийман диллинарш‚ дика Iамалш йинарш‚ дуккха Дела хьехийнарш боцурш - царна гIо хилира шайна зулам динчул тIаьхьа. ТIаьхьа хуур ду зулам диначарна‚ муьлхачу хьовзарна шаьш тIехьовзур ду.,
2954,ТIа-сūн<sup>1</sup>. ХIорш ду Къуръанан – билгалчу жайнан<sup>2</sup> аяташ.,"<p>Оцу элпашца долош ду Дала сурат Къуръанан исбаьхьаллина т1е тидам бахийтархьама а, иштта къамел элпех лаьтташ дуйла хаийтархьама а. Кхоччуш оцунах лаьцнарг хьалха деана.</p> | <p>Билгала жайна – ша массо а х1ума билгалдоккху жайна – Къуръан.</p>"
2955,Шаьш нийса некъ а‚ муъмин нахана кхаъ а хилла болу.,
2956,Уьш бу шаьш ламаз а хIоттадеш‚ закат а луш‚ эхартах а шаьш /ч1ог1а/ тешаш берш.,
2957,"Баккъалла а, эхартах ца тешаш берш – Оха хазйина царна шайн Iамалш, т1аккха уьш /шайн тилар чохь/ дIасауьйдуш бу.",
2958,"Уьш бу шайн /дуьненахь – байарца, йийсаре лийцарца/ чIогIа Iазап хир дерш, эхартахь уьш хир бу вуно тIех эшнарш.",
2959,"Баккъалла а, /хIай Мухьаммад/ хьуна /нуьцкъала а/ дуьйцуш ду Къуръан Ша хьукаме<sup>1</sup>а‚ хууш а волчунгура.","<p>Хьукаме верг – кхузахь иштта далийна Делан сибат الحكيم Аль-хьаким. Цуьнан маь1на ду т1ех хьекъале верг, хьукам нийса деш верг а. Оцунах схьадаьлла масдар حكمة Хьикмат– хьекъалалла.</p>"
2960,"Мусас ма элира шен доьзале<sup>1</sup>: ""Суна хааели-кх цIе‚ со шуна тIевогIур ву цунах цхьа хабар дахьаш<sup>2</sup>‚ я ас шуна бахьар бу цхьа бēгаш болу кIогалг – шу дохдала мегара-кх"".","<p>Ахь хьахаде хьайн къоме‚ хIай Мухьаммад. И дара Муса шен доьзалца Мадйанера Мисра вог1уш. Буьйса 1аьржа яра, уьш некъах тилабелла бара.</p> | <p>Некъах тилабелла хилла уьш.</p>"
2961,"Иза цига веъча‚ цуьнга кхайкхира: ""Декъала хили цIергахь верг а‚ цунна гонахь верг а<sup>1</sup>‚ вонах цIена ву Дела – Iаламийн Да.",<p>ЦIергахь верг а‚цунна гонахь верг а −кхузахь: Делан нурна гергахь волу Муса а‚ цунна гонахь долу маликаш а. </p>
2962,"ХIай Муса! Баккъалла а, Со веза волу, хьукаме волу Дела ву.",
2963,"Охьакхосса хьан Iаса"". Шена иза (Iаса) гича етталуш, текхарг санна‚ и (Муса) дIаведира‚ юха а ца вирзира. ""ХIай Муса! Ма кхера. Ца кхоьру Суна гергахь элчанаш",
2964,"Зулам динарг а бен. ТIаккха цо ша динчу вонан метта диканиг дахь, – тIаккха баккъалла а, Со т1ех гечдийриг а‚ къинхетам бийриг а ву-кх.",
2965,"Хьан че долла хьан куьг – ахь схьадоккхур ду иза кIайделла, цхьа а хало а йоцуш‚ ФирIавне а‚ цуьнан къоме а долчу исс /Iаламатий/ чохь /цхьа Iаламат ду иза/. Баккъалла а, уьш хили песакх къам<sup>1</sup>.",<p>Песакх нах −динехь дукха ледарлонаш йолуьйтурш‚ кхузахь: песакх нах −керста нах.</p>
2966,"Шайга гучудевлла Тхан аяташ деъча‚ цара элира: ""ХIара билгала бозбуунчалла ду!""",
2967,Зулам дарца а‚ куралла ярца а керстадира цара уьш‚ шаьш /дагца/ тешнехь а /уьш Делера хиларх/. Хьажал‚ муха хилла пасад х1уманаш (вон мел дерг) лелош болчеран тIаьхье?,
2968,"Оха делира Давуде а‚ Сулеймане а Iилма. Цу шиммо элира: ""Хастам бу Далла‚ Ша тхо даздинчу дукха болчу Шен тешаш болчу лешех"".",
2969,"Сулеймана ийцира Давудан ирс‚ цо элира: ""ХIай нах! Тхуна Iамийна олхазарийн мотт‚ тхуна делла массо а хIуманах /ниIматаш/. Баккъалла а, иза билгала дозалла ду-кх"".",
2970,Гулдира Сулейманна  жинех а‚ адамех а‚ олхазарех а долу цуьнан эскар −тIаккха иза (эскар) дийкъира (могIаршкахь).,
2971,"Уьш зингатийн боьрана тIе кхаьчча‚ элира /цхьана/ зингато: ""ХIай зингаташ! Чудовлалаш шайн баннашна‚ шу хьеша ма хьешахьара Сулеймана а‚ цуьнан эскаро а‚ шайна хаа ца луш"".",
2972,"Иза велакъежира цуьнан /зингатан/ дешах‚ элира: ""Сан Дела‚ Ахь суна таро лолахь хам бан Хьан ниIматана‚ Айхьа суна а‚ сан дена - нанна а делла долчу‚ Хьо шена реза волу дика Iамал ян а. Со дIатохалахь Хьан къинхетамца дикачу лешна юкъа"".",
2973,"Иза волавелира олхазарш лēха‚ тIаккха элира: ""Суна хIуттут хIунда ца го‚ я йоцучарах хили иза?",
2974,"Ас данне а Iазап дийр ма ду цунна чIогIа Iазап‚ я ас хьакханне а урс хьокхур ма ду цунна‚ я суна /ша бехке цахиларан/ цхьа билгала делил дахьар ма ду цо"".",
2975,"Жимма хан ялийтина /еъначу хIуттуто/ элира: ""Суна хиира хьуна ца хиънарг‚ ас беана хьуна Сабаъара<sup>1</sup>бакъболу хаам.",<p>Сабаъ −х1инца Йемен йолчохь хилла хьалхалера пачхьалкх.</p>
2976,"Баккъалла а, суна карийна /цхьа/ зуда‚ ша царна тIехь паччахьалла деш йолу‚ цунна делла массо а хIуманах (паччахьалла‚ ниIмат‚ беркат‚ хазалла…), цуьнан сийлахь-йоккха Iарш<sup>1</sup>а ю.",<p>Iарш – кхузахь: паччахь тIехуу гIант (трон). </p>
2977,Суна карийна иза а‚ цуьнан къам а сужуд деш малхана‚ Дела а витина. Хазйина царна шайтIано шайн Iамалш‚ цо дIатилина уьш /нийсачу/ некъах −уьш нис ца ло (уьш нийсачу новкъа ца х1утту).,
2978,Цара сужуд хIунда ца до-те Далла‚ Ша Iорадоккхуш волчу хьулделларг стигланашкахь а<sup>1</sup>‚ латтахь а<sup>2</sup>‚ Шена хууш волчу аш къайладоккхург а‚ аш дIахьедориг а?,<p>ДогIа.</p> | <p>Лаьттах схьайолург.</p>
2979,"АллахI (ц1е йолу цхьа) Дела ву‚ кхин дела вац‚ Иза воцург‚−сийлахь-йоккхачу Iаршан<sup>1</sup>Да ву/Иза/"".",<p>1арш – кхузахь: Делан 1арш. Оцуьнца Шена луург Далла дика хаа.</p>
2980,"Цо (Сулеймана) элира: ""Вай хьовсур ду‚ бакъ лийна-те хьо‚ я хьо хилла-те харцлуьйчарах?",
2981,"Хьада‚ хIара сан кехат эций дIагIо‚ царна хьалха кхосса иза‚ тIаккха царна юьстахдала‚ хьажа‚ цара хIун юхадерзадо<sup>1</sup>"".","<p>Хьажа, цара муха жоп ло.</p>"
2982,"Цо<sup>1</sup>элира: ""ХIай‚ элийн тоба‚ баккъалла а, кхаьчна соьга сийлахь долу кехат.",<p>Сабаан паччахьо −зудчо Билкъиса‚ шега кехат ма кхеччинехь.</p>
2983,"Баккъалла а, иза ду Сулейманера‚ цо /дуьйцу-кх/: ""Ша сов къинхетаме а‚ къинхетаме а волчу Делан цIарца<sup>1</sup>.","<p>Сулейманан кехат долалуш хилла иштта:بسم الله الرحمن الرحيم бисмиллах1ир – рахьманир – рахьим. Шеко йоццуш,бисмилла цу суратан аятан дакъа ду. </p>"
2984,"Шу лакхадовла ма гIерта сол‚ суна тIе дуьйла, муьт1ахь а хилий (Дела цхьаъ веш)"".",
2985,"Цо (Билкъисо) элира: ""ХIай элийн тоба! Сацам бе суна сан гIуллакха тIехь. Со ца хилла-кх цхьа а г1уллакх хададеш<sup>1</sup>‚  шуца дагайолуш бен"".",<p>Сацам беш гIуллакхан.</p>
2986,"Цара элира: ""Вай ницкъ болуш а ду‚ чIогIа хьуьнар долуш а ду‚ ткъа гIуллакх хьоьгахь ду-кх. Хьажахь ткъа‚ хIун омра до ахь -/оха кхочушдийр ду иза/"".",
2987,"Цо элира: ""Баккъалла а, паччахьаша шаьш юьртана чубаьхкича‚ йохайо иза‚ цуьнан охIлах сийлахь берш сийсазбоху цара. Иштта до цара.",
2988,"Баккъалла а, ас дохьуьйту царна (СулеймангIарна) совгIат‚ тIаккха хьожур ю‚ стенца юхабоьрзу бахийтинарш"".",
2989,"Иза (Билкъиса ваийтинарг) Сулейман волчу веъча‚ цо (Сулейманас) элира: ""Со даьхница хьоле во аш? Дала суна делларг дика ма ду Цо шуна деллачул а‚ делахь а, шу шайн совгIатаца даккхийдеш ду-кх.",
2990,"Юхаверза царна тIе‚ тхо догIур ду царна тIе эскарца‚ шеца уьш ларалур боцчу‚ Оха арабохур бу уьш цу чуьра (шайн махкара) сийсаза хилла‚ уьш кIелбуьсур бу"".",
2991,"Цо (Сулеймана) элира: ""ХIай элийн тоба! Шух муьлха догIур дара суна тIе цуьнан (Билкъисан) Iарш яхьаш‚ уьш суна тIе бахкале муьт1ахь а хилла?""",
2992,"Жинех уггар /нуьцкъала/ долчу Iифрито элира: ""Со догIур ду хьуна тIе цуьнца‚ хьо хьан меттигера хьалагIаттале. Со цу тIехь нуьцкъала а‚ тешаме а ду"".",
2993,"Шегахь жайнан Iилма<sup>1</sup>долчо элира: ""Со вогIур ву хьуна тIе цуьнца‚ ахь бIаьрганегIар тохале"". Шена иза (Билкъисан Iарш) гича‚ шена хьалхахь лаьтташ‚ цо (Сулеймана) элира: ""ХIара сан Кхиош-кхобучун дозаллах ду‚ Цо со зерхьама‚ баркалла олу ас я инкарло йо. Баркалла олучо −цо шен дуьхьа олуш ду‚ инкарло ечо<sup>2</sup>−баккъалла а, сан Кхиош-кхобург хьал долуш а ву‚ сийлахь а ву"".",<p>Бурхиян кIант Асиф‚ Делан къайлах йолу цIе хууш волу. Цуьнан доIина жоп луш хилла.</p> | <p>Инкарло йинчо нисдан хIумма дац.</p>
2994,"Цо элира: ""Хийцам бе цуьнан Iарша тIехь‚ вай хьовсур‚ евзий цунна иза‚ я хир ю-те иза и ца евзачарах. """,
2995,"Иза (Билкъис) еъча, элира /цуьнга/: ""Иштта юй хьан Iарш?"" Цо элира: ""Иза йолчух тера ю хIара"". /Сулеймана элира шена Билкъисехь Iилма дуйла хиъначул тIаьхьа/: ""Тхуна Iилма деллера цунчул (Билкъисал) хьалха‚ тхо муьтIахь хилира /Далла/"".",
2996,"Иза (Билкъис) юхатуьйхира /цхьана Далла Iибадат дарах/ цо, Иза а витина, кхечунна Iибадат даро<sup>1</sup>. Баккъалла а, иза ма яра ца тешачу къомах.","<p>Ибн Джарира а, цхьа кхечара а иштта даьстина и аят: ""Цо (Сулеймана) духатуьйхира и Дела воцучунна Iибадат деш хиллачух"".</p>"
2997,"Элира цуьнга: ""Чоьхьаяла гIалина!"" Шена иза (г1ала) гича‚ цунна моттаделира иза алссам хи ду‚ цо шен настарш гучуехира. Цо (Сулеймана) элира: ""Баккъалла а, иза гIала ю къегинчу аьнгалех йина"". Цо (Билкъисо) элира: ""Со Кхиош-кхобург‚ бакъалла а, ас зулам ма дина сайна<sup>1</sup>. /Х1инца/ муьт1ахь хили со Сулейманаца цхьана /цхьаъ волчу/ Далла −Iаламийн Дена"".",<p>Хьуна Iибадат деш цахиларна.</p>
2998,Оха вахийтира Самудашка церан ваша Салихь‚ Далла Iибадат де‚ аьлла −уьш‚ ши тоба а хилла‚ къийса буьйлабелира.,
2999,"Цо элира: ""Х1ай сан къам‚ шу хIунда сихло вониг /дарца/ диканиг /дарал/ хьалха? Гечдар дехахьара аш Деле‚ шух къинхетам бан там бара"".",
3000,"Цара элира: ""Хьо а‚ хьоьца берш бахьанехь тхуна вон билгалонаш хааелла"". Цо элира: ""Шун дāкъа (диканиг я вониг) Далла гергахь ду.<sup>1</sup>ХIаъ‚ шу ду-кх питане лоьцуш долу къам"".","<p>Шуна диканиг дар я вониг дар Делехь ду: Шена лаахь, рицкъ лур ду шуна, Шена ца лаахь, лур а дац. Сох доьзна х1умма а дац.</p>"
3001,Цу гIалахь хиллера исс стаг‚ лаьттахь боьханиг даржадеш волу‚ диканиг а ца деш<sup>1</sup>.,"<p>Салихьан г1алахь- Ал - Хьижрахь- нехан коьртехь лоруш хиллачарах исс стаг хилла нахана зуламаш деш. Ибн-1аббаса аьлла, уьш бу эмкална урс хьекхнарш.</p>"
3002,"Цара элира: ""Вовшашна дуйнаш баа Делаца‚ вай буьйсана войур ву иза а (Салихь)‚ цуьнан доьзал а‚ тIаккха эр вай цуьнан верасе<sup>1</sup>: ""Тхо дацара цуьнан доьзал хIаллакхуьлучахь<sup>2</sup>‚ тхо бакълуьйш ма ду"".",<p>ЧIир оьцучуьнга.</p> | <p>Тхуна ца хаьа‚ уьш муха хIаллакхилла‚ хьан байина.</p>
3003,Мекарло йира цара мекарлонца‚ Оха йира /церан мекарлонна дуьхьал/ мекарло мекарлонца‚ царна ца хаалуш.,
3004,Хьажал‚ муха хилла церан мекарлонан тIаьхье: Оха эт1ира уьш а‚ церан къам а −берриге а.,
3005,"ХIорш ду церан цIенош‚ доьхна лаьтташ‚ цара зулам дина хиларна. Баккъалла а, цу чохь делил ду-кх ша хууш долчу къомана.",
3006,Оха кIелхьарбехира ийман диллина хилларш‚ шаьш /Делах/ кхоьруш хилларш.,
3007,"ЛутI а /вахийтира Оха шен къомана тIе/‚ цо шен къоме ма элира: ""Боьханиг леладо ткъа аш шайна гуш долуш? (И боьха хилар).",
3008,"Шу оьху ткъа божарашна тIе безамца‚ зударий буьтий? ХIаъ‚ шу ду-кх жехIал къам"".",
3009,"Ца хилира цуьнан къоман дала жоп‚ шаьш āлар бен: ""Арабаха ЛутIан доьзал шайн юьртара. Баккъалла а, уьш ма бу цIанбала гIерташ болу нах"".",
3010,Оха кIелхьарваьккхира иза а‚ цуьнан доьзал а‚ цуьнан /цхьа/ зуда йоцург −цуьнан кхоллам /1азапехь/ бухаюьсучарах хилийтира Оха.,
3011,Оха доьттира царна тIе догIа −вон хилира шайна кхерам тесначарна догIа.,
3012,"Ахь āла /хIай Мухьаммад/: ""Хастам бу Далла‚ салам ду Цуьнан лешна‚ Цо хаьржина хиллачарна. И Аллах1-Дела тоьлу‚ я цара /Цуьнца/ лаьцна накъостий тоьлу?",
3013,Я мила ву Ша стигланаш а‚ латта а кхоьллинарг‚ шуна стиглара хи а даийтинарг<sup>1</sup>? Оха ялийтина цуьнца (догIица) бошмаш‚ шайца хазалла а йолуш‚ аш ма долуьйтара дацара цуьнца (цу хица) дитт. Кхин дела ву /цу/ АллахIаца цхьана<sup>2</sup>? ХIаъ‚ уьш ду къам‚ ша /Делаца кхиберш/ нисбеш.,"<p>Оцунан а, т1аьхьа дог1учу хеттарийн жоп ду: цхьа Аллах1-Дела ву-кх и массо а х1ума кхоьллинарг а, лелориг а, кхин цхьа а накъост вац-кх Цуьнца.</p> | <p>Цу Аллах1аца цхьана – цхьацца тафсирий чохь Аллах1 воцург кхин дела ву /и г1уллакхаш динарг/аьлла даьстина и аят.</p>"
3014,Я мила ву Ша латта хилийтинарг чIагIо хилла‚ юккъехула хин татолаш динарг‚ цу тIехь лаьмнаш динарг‚ шина хIорда юккъехь дуьхьало йинарг? Кхин дела ву АллахIаца цхьана? ХIаъ‚ царах дукхахберш ца хууш бу-кх.,
3015,"Я мила ву Ша жоп луш верг шена гIело хиллачунна, цо Шега кхайкхича‚ и зулам дIадоккхуш верг‚ шу хуьлуьйтуш верг лаьттан дай? Кхин дела ву АллахIаца цхьана? Ма кIеззиг ойла йо-кх аш.",
3016,Я мила ву Ша шу нисдеш верг аренан а‚ хIордан а боданашкахь‚ Ша мох бохуьйтуш верг кхаъ хилла /догIа дарна/ Шен къинхетамал хьалха? Кхин дела ву АллахIаца цхьана? Лакхавели Дела цара /Шеца/ накъост лацарх.,
3017,"Я мила ву Ша кхоллар долош верг<sup>1</sup>‚ тIаккха иза карладоккхург<sup>2</sup>‚ мила ву шуна рицкъ луш верг стиглара а‚ латтара а? Кхин дела ву АллахIаца цхьана? Ахь āла: ""Даладе шайн делил‚ шаьш хиллехь бакълуьйш"".",<p>Ненан кийрахь кхуллу Дала бер – цунах адам хуьлу.</p> | <p>Веллачул тIаьхьа.</p>
3018,"Āла: ""Ца хаьа стиглахь волчунна а‚ лаьттахь волчунна а къайлахь дерг, Ша Дела воцчунна"". Царна хаалур дац, шаьш маца дендийр ду.",
3019,ТIекхиъний церан хаарш эхартана? ХIаъ‚ уьш шеконехь бу цунах. ХIаъ‚ уьш цунах бIаьрса дайна бу.,
3020,"Элира цатешначара: ""Тхох а‚ тхан дайх а латта хилча‚ тхо арадохур долуш ду /кешнашкара/?",
3021,"ЧIагIо йинера хIокхунца тхуна а‚ тхан дайшна а хьалха а. Иза-м хьалхалерачеран туьйранаш бен дац"".",
3022,"Ахь āла: ""Д1асалела лаьттахула‚ хьовса‚ муха хилла къинош диначеран тIаьхье"".",
3023,Ахь са ма гаттаде царна‚ ма хила халонехь цара ечу мекарлонех.,
3024,"Цара олу: ""Маца хир ю и ваIда,<sup>1</sup>шу бакълуьйш хиллехь"".",<p>Аш хир ду бохург −шуьца йина чIагIо.</p>
3025,"Ахь āла: ""Шуна т1аьхьадеъна хила тарло цхьацца аш сихдеш дерш"".",
3026,"Баккъалла а, хьо Кхиош-кхобург дозалла долуш ма ву нахана тIехь‚ делахь а, царах дукхахболчара баркалла ца олу-кх.",
3027,"Баккъалла а, хьо Кхиош-кхобург Ша хууш ву-кх церан дегнаша хьулдеш дерг а‚ цара дIахьедориг а.",
3028,Дац цхьа а къайлаха дерг стиглахь а‚ лаьттахь а билгалчу жайна<sup>1</sup>чохь /яздина/ долуш бен.,<p>Лавхь махьфуз.</p>
3029,"Баккъалла а, хIокху Къуръано дуьйцу Исраилан кIенташна церан шена чохь хилпало йолчух дукхахдерш.",
3030,"Баккъалла а, иза нийса некъ бу‚ къинхетам а бу муъмин нахана.",
3031,"Баккъалла а, хьан Кхиош-кхобучо кхиэл йийр ю царна юккъехь Шен хьукамца. Иза веза верг а ву‚ хууш верг а ву.",
3032,"Хьо тIетовжа Далла. Баккъалла а, хьо билгалчу бакъдолчунна тIехь ма ву.",
3033,"Баккъалла а, ахь /хIумма а/ хозуьйтур дац беллачарна‚ ахь кхайкхар хозуьйтур дац къора болчарна, уьш юхабевла дIабевдича.",
3034,Хьо ма вац нисбеш верг бIаьрса доцурш шайн тиларх. Ахь хозуьйтур ду деккъа Тхан аятех тешаш болчарна – тIаккха уьш бу муьт1ахь берш<sup>1</sup>.,"<p>Муьт1ахь берш −1аьрбашха: مسلمون муслимуна, бусалба берш‚ Далла муьтIахь берш.</p>"
3035,"Царна дош<sup>1</sup>тIедоьжча‚ Оха лаьттан кийрара схьадоккхур ду царна бежана‚ цо цаьрца къамел а деш, баккъалла а, нах Тхан аятех ца тешаш хилла, аьлла.",<p>Къематде догIур ду‚ Iазап дийр ду‚ аьлла долу Делан дош бакъ хилча‚ къематде хIотта гергадеъча.</p>
3036,/Ахь хьахаде/: оцу дийнахь Оха гулйийр ю хIор умматах Тхан аяташ харцдеш хиллачух тоба −уьш дIаса- нисбийр бу<sup>1</sup>.,<p>Хьалхахилларш а‚ тIаьхьахиллачарах дIакхетар бу‚ вовшашна жоьпаш деллачул тIаьхьа дIасабаржор бу.</p>
3037,"ТIаккха уьш /хьесап дечу меттиге/ беъча‚ /Дала/ эр ду: ""Аш харцдира Сан аяташ? Шу ма дацара шайгахь /уьш харцдан/ Iилма долуш а‚ хIун Iамал еш хиллера шу?""",
3038,ТIедуьйжира царна тIе /Iазап бакъхиларан/ дош цара шайгара зулам далийтарна<sup>1</sup>‚ уьш бист ца хуьлу<sup>2</sup>.,<p>Делаца накъост лацарна.</p> | <p>Бехказдовла бахьана цахиларна.</p>
3039,"Царна ца го-те Оха хилийтина хилар буьйса‚ шайна чохь садаIан‚ де а серладаккха<sup>1</sup>. Баккъалла а, цу чохь билгалонаш ма ю тешаш долчу къомана.",<p>Шайн серлонгахь гIуллакхаш дарна.</p>
3040,"Оцу дийнахь сур локхур ю −кхоьрур ву стигланашкахь мел верг а‚ лаьттахь мел верг а, Далла лиънарг воцург<sup>1</sup>. Массо а Цунна тIе вогIур ву муьт1ахь а хилла.","<p>Джабраил‚ Микаил‚ Исрафил, кхин маликаш а, пайхамарш а, гIазотехь белларш а – царна кхерам хир бац.</p>"
3041,"Хьуна гур ду лаьмнаш‚ хьуна шаьш Iуьллуш ду моьттуш −амма уьш дIасалелаш хир ду, мархаш санна −Делан кхоллар ду иза‚ Ша массо а хIуманна хьукам динчу. Баккъалла а, Иза аш дийриг дика хууш верг ву-кх.",
3042,Дикачуьнца веънарг<sup>1</sup>−цунна цул диканиг /ша деъначух/ хир ду‚ уьш кхерамах оцу дийнахь маьрша хир бу.,<p>Къематдийнахь ЛаилахIа иллаллахIуолуш.</p>
3043,Вочуьнца веънарг<sup>1</sup>−юьхь цIарга ерзийна хир ю цуьнан. Аш еш хиллачу Iамалашца бен бекхам хир буй шуна?,<p>Ширк динарг.</p>
3044,Суна омра дина хIокха /Макка/ гIалин Дена Iибадат де аьлла‚ Ша иза хьарам<sup>1</sup>йина йолчу‚ Цуьнан ду массо а хIума а. Суна омра дина со муьт1ахь хиллачарах<sup>2</sup>хила‚ аьлла.,<p>Цу чохь вониг дан хьарам дина ду.</p> | <p>Бусалбанех.</p>
3045,"Къуръан деша аьлла а‚ нисвелларг /цу КIуръана тIе/ иза нислуш ву шена. /Нах ийманах/ тилошболчуьнга ахь āла: ""Со кхерам тосучарах ву<sup>1</sup>"".",<p>Хьехам бечарах.</p>
3046,"Ахь āла: ""Хастам бу Далла. Цо гойтур ду шуна Шен аяташ −тIаккха шуна уьш девзар ду. Хьан Кхиош-кхобург ма вац аш дийриг тидаме ца оьцуш"".",
3047,ТIа-сūн-мūм<sup>1</sup>.,<p>Оцунах лаьцнарг хьалха деана.</p>
3048,ХIорш ду хIуманаш билгалдечу жайнан аяташ.,
3049,Оха дуьйцу хьуна Мусан а‚ ФирIавнан а хабарех цхьадерш бакъдолчуьнца тешачу къомана /пайда хилийтан/.,
3050,"Баккъалла а, ФирIавн вазвелира /Мисран/ лаьттахь‚ цуьнан нахах тобанаш йира цо‚ царах цхьа тоба<sup>1</sup>гIелъеш. Цо байара церан кIентий‚ дийна буьтура церан зударий. Баккъалла а, иза хилира пасад х1уманаш (телхина мел дерг) лелочарах.",<p>Исраилан к1ентий. Уьш хилла оцу заманчохь Мисран Фир1авнан лоллахь(йийсарехь).</p>
3051,"Тхуна лиира шаьш лаьттахь гIелбина хиллачарах (Исраилан к1ентех) къинхетам бан а‚ царах имамаш<sup>1</sup>бан а‚ уьш ирс оьцурш бан а,","<p>Имамаш (цхьаъ-أمام имам) – кхузахь: диканехь хьалхабевларш. Къатада аьлла: «Исраилан к1ентех хьаькамаш а, паччахьаш а хилийта сацам хилира Делан».</p>"
3052,"Уьш чIагIбан а лаьттахь, ФирIавна а‚ ХIаманна а‚ цу шиннан эскарна а гайта а уьш шех кхоьруш дерг.",
3053,Оха хаам бира<sup>1</sup>Мусан нене вакхаве иза<sup>2</sup>‚ аьлла. Нагахь хьо кхерахь цунах (Мусана бохам хиларх)‚ ахь кхосса иза хIорда<sup>3</sup>чу −кхера ма кхера‚ са ма гатде −Оха юхаверзор ву иза хьоьга‚ хуьлуьйтур ву иза элчанех.,"<p>Вехьеца гIенах.</p> | <p>Муса‚ дуьненчу ма ваьллинехь.</p> | <p>Кхузахь Дала дуьйцург Мисрахула чекхдолу хи Нил ду. Цунах ""хьоьрд"" аьлла иза дукха доккха долу дела. И ду дуьненахь уггар деха хи – 6671 км.</p>"
3054,"Иза схьаваьккхира /Нил хина чуьра/ ФирIавнан доьзало цунах шайна мостагI а‚ сингаттам а хилийта. Баккъалла а, ФирIавн а‚ ХIаман а‚ цу шиннан эскар а хилира г1алатбевларш.",
3055,"ФирIавнан зудчо элира: ""Суна а‚ хьуна а бIаьргийн марзо ю-кх<sup>1</sup>! Ма ве иза‚ вайна пайда бан мега цо‚ я вай доьзалхо лоцур цунах −царна хаалуш дацара…/оцунах хиндерг/.","<p>Жима кIант Муса. Иза вен бохкуш бара уьш. И веран бахьана дара Фир1авнан гонахьара х1ума хуучу наха аьлла хилла х1окху заманчохь Исраилан к1ентий юккъера божабер дуьнена дер ду, т1аьхьа и бахьанехь Фир1авнан х1аллакхилар хуьлуш. Цундела Фир1авнас омра дина хилла оцу хенахь дуьнена даьлла Исраилан к1ентийн божабераш дайа аьлла. Амма Дала кхочушдо Шен г1уллакх.</p>"
3056,Мусан ненан дог даьсса<sup>1</sup>Iуьйренга делира. Иза гергаяра цуьнца гучуяла<sup>2</sup>Оха цуьнан дог чIагIдина ца хиллехьара иза (Мусан нана) хилийтархьама /Делан ваIдих/ тешачарах.,<p>Дукха деттаделла.</p> | <p>И Муса шен кIант вуйла хаийта.</p>
3057,"Цо элира цуьнан<sup>1</sup>йише: ""Хьада‚ цунна<sup>2</sup>тIаьхьагIо"". Иза хьоьжура цуьнга агIорхьара‚ царна хаа ца луш.",<p>Мусан йише −шен йоIе‚ Марьям хилла цуьнан цIе.</p> | <p>Мусан −хIордан йистехула.</p>
3058,"Оха хьарам бира цунна и вакхон зударий хьалха. ТIаккха цо<sup>1</sup>элира: ""Ас нисдой шу цIийнан охIлана тIе, шуна иза кхобург волчу‚ шаьш цунна хьехамчаш а хуьлуш"".",<p>Мусан йишас −жима Муса цхьанна а зудчух вакха ца туьгура. Далла лиъна дара и шен нене дIаверзаван.</p>
3059,"ТIаккха Оха юхаверзира иза шен нене‚ цуьнан бIаьрг марзбала а‚ цо сагат ца дан а‚ цунна хаийтархьама а Делан ваIда хьакъ-бакъ хилар‚ делахь а, царах дукхахболчарна ца хаьа-кх.",
3060,Иза (Муса) г1еметтах1оьттича‚ нисвелча<sup>1</sup>‚ Оха цунна делира хьукам а‚ Iилма а. Иштта бекхам бо Оха дикачарна.,"<p>Кхиъна ваьлла, онда стаг хилла ч1аг1велча. Мужах1идо аьлла и хуьлу 40 шаре ваьлча.</p>"
3061,"Г1алина чоьхьавелира иза цуьнан нах гIовпал<sup>1</sup>болчу хенахь. Цунна карийра цу чохь ши стаг вовшах леташ: хIара хIокхун тобанех‚ важа −хIокхун мостагIех. Цуьнга гIо дийхира цуьнан тобанех волчо цуьнан мостагIех волчунна тIехь. Мусас цунна буй туьйхира −цо иза чекхваьккхира<sup>2</sup>. Цо (Мусас) элира: ""ХIара шайтIанан гIуллакхех ду. Баккъалла а, иза билгала тилавеш мостагI ду"".",<p>Тидам ца беш‚ хIумма ца хууш‚ я бийшана болуш.</p> | <p>Вира ца хууш.</p>
3062,"Цо (Мусас хьаставелла Деле) элира: ""Сан Кхиош-кхобушверг‚ ас сан дегIана зулам ма дина‚ гечдехьа суна"". Цо цунна гечдира. Баккъалла а, Иза т1ех гечдийриг а‚ къинхетаме верг а ву.",
3063,"Цо элира: ""Сан Кхиош-кхобург‚ Ахь суна ниIмат даларца сох цкъа а хир ма вац къиношдечарна гIоьнча"".",
3064,"Иза Iуьйранга велира г1алахь кхоьруш‚ сема хуьлуш. /Ша иштта лаьтташ/ селхана шега гIо дийхинарг шега мохь бетташ /гира цунна/. Мусас цуьнга элира: ""Баккъалла а, ма гуш-лаьтташ тилавелларг ву-кх хьо!""",
3065,"ТIаккха шайн шиннан мостагI волчунна тоха цунна (Мусана) лиъча‚ цо<sup>1</sup>элира: ""ХIай Муса‚ со вēн лууш ву-кх хьо‚ айхьа селхана стаг вēрах терра‚ хьо лууш ма вац лаьттахь ницкъ беш верг хилла /1ан а/ бен‚ хьо лууш ма вац /нахана юккъехь/ маслахьат дечарах хила"".","<p>Мусан тобанех волчу −хIинца Муса шена тоха воллуш ву моьттуш. Сабунийс боху и аьлларг къибтIи (Мисран вахархо) ву, Мусан тобанех волчо иштта эр дацара. Дела ву дика хууш верг.</p>"
3066,"Цхьа стаг веара гIалин йистера ведда‚ цо элира: ""ХIай Муса! /ГIалин/ дай дагабевла хьо вēн‚ аравалалахь /хIокху махкара/. Со хьуна хьехамбечарах ву"".",
3067,"Иза цигара (гIалара) аравелира кхоьруш‚ сема хуьлуш. Цо элира: ""Сан Кхиош-кхобург‚ кIелхьарваккхахь со зуламечу къомах"".",
3068,"Ша Мадйан агIоргахьа дIаволавелча‚ цо элира: ""Сан Кхиош-кхобучо со нисван мега нийсачу новкъа"".",
3069,"Мадйанан хинан коьрте д1акхаьчча‚ цунна цигахь цхьа нах карийра хи малош /шайн бежнашна/. Цунна карийра царна тIехьахь лаьтташ ши зуда /шайн уьстагIий/ дIалоьхкуш /хина тIе ца дохуьйтуш/. Цо элира: ""ХIун бала бу шу-шиннан?"" Цу шиммо элира: ""Оха ца маладо и Iуй чекх ца бевлича‚ ткъа тхан да воккха стаг ву"".",
3070,"Цо хи малийра царна шинна (церан уьстаг1ашна)‚ тIаккха дIавирзира IиндагIе‚ элира: ""Сан Кхиош-кхобург‚ со Ахь суна доссина диканиг оьшуш ма ву (меца ву)"".",
3071,"Цунна тIе еара цу шиннах цхьаъ‚ эхь хеташ йолаелла‚ цо элира: ""Сан дас хьо кхойкху хьуна мах балан ахь тхуна хи малорна<sup>1</sup>"". Иза (Муса) цунна<sup>2</sup>тIе веъча‚ цо цуьнга хабар дийцича‚ цо элира: ""Хьо ма кхера! Хьо кIелхьарваьлла зуламечу къомах"".",<p>Тхан уьстагIашна.</p> | <p>Цу шина йоIан дена −ШуIайб пайхамарна.</p>
3072,"Цу шиннах цхьаммо элира: ""Дада‚ мехах болх бан вита иза‚ ахь мехах болх бан вуьтур волчех уггар диканиг ву иза −нуьцкъала а‚ тешаме а ву"".",
3073,"Цо (ШуIайбс) элира: ""Суна лаьа хIокху сан шина йоIах цхьаъ хьоьга маре яла ахь суна болх барх борхI шарахь. Ахь итт шо кхочушдахь −и хьоьгара хир ду‚ хьуна хало ян лууш вац со. Хьуна карор ву со‚ Дала мукъалахь‚ дикачарах"".",
3074,"Цо (Мусас) элира: ""ХIара суна а‚ хьуна а юкъахь ду. Цу шиннах муьлхха зама ас кхочушъяхь‚ дов дийр дац соьца. И Дела вай олучунна тIехь векал<sup>1</sup>ма ву"".",<p>Векал – кхузахь: теш.</p>
3075,"Муса шен хан чекх а яьккхина, шен доьзалца дIавоьдуш<sup>1</sup>‚ цунна хааелира Т1ýр ламанан агIорхьара цIе. Цо элира шен доьзале: ""Аш /кхузахь/ собар де‚ суна цIе хааелла‚ со ван мега шуна тIе цуьнгара цхьа хабар дахьаш‚ я цIерах цхьа хаьштиг дахьаш‚ шу дохдала<sup>2</sup>мегара"".","<p>Миср агIора.</p> | <p>Шелбелла, некъах тилабелла бара уьш.</p>"
3076,"Иза цунна (цIарна) тIе веъча, кхийкхира тогIин аьтту агIорхьара беркате йолчу меттигехь долчу дитт долчуьра: ""Ва Муса! Баккъалла а, Со Дела ву‚ Iаламийн Да.",
3077,"Охьакхосса хьан Iаса!"" Цунна иза гича етталуш, текхарг санна‚ иза дIаведира, юха а ца воьрзуш. ""Ва Муса! Гергавола‚ ма кхера‚ хьо кхерам хир боцучарах ву.",
3078,"Хьан куьг че долла‚  /т1аккха схьаадаккха и/ - схьадер ду кIайн хилла цхьа а зен доцуш. ТIетаIаде /хьан аьтту куьг/ хьан /дагна/ т1е – д1адер ду хьан /текхаргах/ кхерар. И шиъ билгало ю хьуна хьан Кхиош-кхобучуьнгара ФирIавне а‚ цуьнан элашка а. Баккъалла а, уьш хили-кх песакъ къам"".",
3079,"Цо элира: ""Сан Кхиош-кхобург‚ ас царах стаг ма вина‚ со кхоьру-кх цара со вēн.",
3080,"И сан ваша ХIарун‚ иза сол мелхо а говза ма ву маттаца‚ ваийтахь иза соьца гIоьнча хилла‚ со бакъхилар чIагIдийр дара цо. Баккъалла а, со кхоьру цара со харцварна"".",
3081,"Цо (Дала) элира: ""Оха чIагIвийр ву хьо хьан вешица‚ Оха хуьлуьйтур ю шуна шинна бакъо‚ шуна шинна тIекхочур бац уьш. Тхан аяташца шу шиъ а‚ шуна шинна тIаьхьа мел ваьзнарг тоьлур ву"".",
3082,"Шайга веъча Муса Тхан билгалчу аяташца‚ цара элира: ""ХIара ма дац /наха/ кхоьллина бозбуунчалла бен‚ тхуна-м ца хезна оцунах тхан хьалхалерчу дайшкахь"".",
3083,"Элира ткъа Мусас: ""Сан Кхиош-кхобург ву-кх дика хууш Шегара нийсачу некъаца мила веана а‚ /дахаран/ хIусаман тIаьхье хьенан хир ю а. Баккъалла а, зуламхой баккхийбийр ма бац"".",
3084,"ФирIавнас элира: ""ХIай элий! Суна ца хиънера шуна со воцург /кхин/ дела. ЦIе латае суна‚ хIай ХIаман, поппарах (кибарчигаш йотта), тIаккха /лекха/ гIала е суна, со мега Мусан Далла тIекхача. Баккъалла а, суна иза хеташ ву харцлуьйчарах"".",
3085,Куравелира иза а‚ цуьнан эскар а лаьттахь курабовла хьакъ боцуш‚ царна меттара шаьш Тхуна тIе юхадерзор а дац.,
3086,Оха схьалецира иза а‚ цуьнан эскар а‚ тIаккха Оха кхоьссира уьш хIорда чу. Хьажал хьо‚ муха хилла зуламхойн тIаьхье!,
3087,Оха хилийтира царах /нах/ цIерга<sup>1</sup>кхойкхуш имамаш. Къематдийнахь царна гIо дийр дац.,<p>Жоьжахате.</p>
3088,Царна тIаьхьахьажийра Оха хIокху дуьненахь а неIалт‚ къематдийнахь уьш ма бу /Делан къинхетамах/лелхош генабаьхначарах.,
3089,"Хьалхалера тIаьхьенаш хIаллакйинчул тIаьхьа Оха делира Мусага жайна, ша нахана гуш долу делилаш а‚ нийса некъ а‚ къинхетам а хилла долу‚ цара дагадайта мегара-кх‚ аьлла.",
3090,Хьо вацара /х1ай Мухьаммад/ малхбузен агIонгахь Оха Мусага гIуллакх сацадечу хенахь<sup>1</sup>‚ хьо вацара /цигахь/ хиллачарах.,"<p>Оха Мусага вехьий дохьуьйтуш, Фир1авна т1е г1о аьлла омра деш, делахь а Оха дуьйцу хьоьга и хабарш.</p>"
3091,"Делахь а, Оха кхиира тIаьхьенаш‚ дахделира царна тIехь дахар. Хьо вацара лаьтташ Мадйан охIла юккъехь царна Тхан аяташ а дуьйцуш‚ делахь а, Тхо дара бохкуьйтурш /элчанаш/.",
3092,"Хьо вацара Т1ýр ламанан<sup>1</sup>агIонгахь Оха /Мусага/ кхийкхича‚ делахь а, хьан Кхиош-кхобучун къинхетамца /ваийтина хьо/ ахь кхерам тасан къомана‚ шена тIе хьол хьалха /цхьа а/ кхерамча ца веана долчу‚ цара ойла йийр яцара-те?",<p>Дала Мусаца къамел дина хилла болу лам – Синаъ.</p>
3093,"/Оха къурайшашка элча ца вахийтинехьара/ шайна бохам хилча шайн куьйгаша хьалха кечдийнарг бахьанехь‚ цара эр ма дара: ""Тхан Кхиош-кхобург! Ахь ваийтина хиллехьара тхоьга элча‚ тхо тIаьхьахIуттур ма дара Хьан аяташна‚ тхо хир ма дара тешачарах"".",
3094,"Шайга Тхоьгара бакъдерг деъча‚ цара элира: ""Цуьнга (Мухьаммад пайхамаре) делла хиллехьара Мусага делларг"". Ткъа цара харц ца дира Мусага делларг хьалха? Цара ма элира: ""Ши бозбуунчалла (Къуръан а‚ Таврат а) ду, вовшашна гIо а деш"". Ма элира цара: ""Массох а ца теша /тхо/"".",
3095,"Ахь āла: ""Схьало Делера жайна, ша цу шиннал (Къуръанал а‚ Тавратал а) нийса а долуш‚ со цунна тIаьхьахIуттур ву, шу бакълуьйш хиллехь"".",
3096,"Цара хьуна жоп ца лахь‚ хьуна хаалахь уьш деккъа шайн дезаршна тIаьхьабевла буйла. Мила ву ткъа тиламе, Делера нийса некъ а боцуш, шен дезарна тIаьхьаваьллачул? Баккъалла а, Дала нис ца до зуламе къам.",
3097,"Оха кхачийра цаьрга дош тIеттIа<sup>1</sup>, цара ойла йийр яцара-те?","<p>Къуръан доссийра, цхьа аяташ вукхарал тIаьхьа доссош, 23 шарахь.</p>"
3098,"Оха шайна цул (Къуръанал) хьалха жайна (Таврат, Инжил…) делларш −уьш цунах (Къуръанах) тешаш бу<sup>1</sup>.",<p>Жайнан ох1лах Мухьаммад пайхамаре ийман диллинарш.</p>
3099,"Иза шайна дешча, цара элира: ""Тхо цунах тешна‚ баккъалла а, иза бакъдерг ду вайн Кхиош-кхобучунгара‚ тхо хилира цул хьалха<sup>1</sup>бусалбанаш<sup>2</sup>.""","<p>Къуръан доссале.</p> | <p>Нохчийн «Бусалба» ( цхьадолчохь «Бусулба» олий язделла нисло) схьадаьлла 1аьрбийн مسلم Муслимбохучух, цуьнан орам اسلم Асламаю. Муьт1ахь хиларбохург ду иза. Муслим муьт1ахь верг ву. Цунна т1едоьг1ча, массо а Делера дин Ислам ду, массо а Далла муьт1ахь верг, Делах кхоьруш верг бусалба ву.</p>"
3100,Уьш −царна лур бу шайн мах шозза цара собар дарна а‚ цара вониг дикачуьнца духатухуш хиларна а‚ Оха шайна деллачу рицIкъех цара /диканна т1ехь/ харжаш ярна а.,
3101,"Шайна даьсса хабар хезча‚ цунах дIакъаьста уьш‚ олуш: ""Тхуна тхан Iамалш ю‚ шуна шайн Iамалш ю‚ салам хуьлда шуна‚ тхо ца гIерта жехIал нахана тIе"".",
3102,"Баккъалла а, ахь нисвийр вац хьайна везнарг‚ делахь а, Дала нисво Шена луург. Иза дика бевзаш ву нисбелларш<sup>1</sup>.",<p>Шеца дика хилла шен деваша Абу-ТIалиб иймане ван дукха лууш хилла элча‚ аммма Делан хьикмат хилла и керста хьолехь висар.</p>
3103,"Цара (къурайшин тайпан наха) элира: ""Тхо нийсачу некъана тIаьхьахIиттича хьоьца цхьана‚ тхо тхан лаьттах дохур ма ду /кхечу Iаьрбаша/"". Оха чIагI ца йира ткъа царна тешаме хьарам<sup>1</sup>‚ цига массо а хIуманан стоьмаш кхоьхьуш Тхоьгара рицкъ хилла? Делахь а, царах дукхах болчарна ца хаьа-кх.",<p>Тешаме хьарам −Макка‚ шена чохь тIом бар дихкина долу.</p>
3104,Мел хIаллакйира оха юрт‚ кураяьлла хилла йолу шен дахарехь. ХIорш ю церан гIишлош‚ /шайна чохь/ царал тIаьхьа кIеззиг бен /нах/ ца бехаш. Тхо хилира ирс оьцурш.,
3105,Хьан Кхиош-кхобург ца хилира ярташ хIаллакйеш церан нахалахь элча ца вохуьйтуш‚ цо царна Тхан аяташ а доьшуш. Тхо ца хилира ярташ хIаллакйеш‚ церан бахархой зулам деш болуш бен.,
3106,"Шуна делла хIума −иза дуьненан дахаран /к1еззиг/ х1ума ду‚ цуьнан хазалла а ю-/чекхдер долуш а ду и дерриге а/. Далла гергахьдерг −дика а‚ мелхо а бухадуьссуш а ду. Шу хьекъале ца хуьлу /и диканиг а, бухадуьсург а харжа/?",
3107,"Оха шеца /ялсамане гIур ву аьлла/ хаза ваIда йинарг, иза цунах кхиар а волуш, тера вуй ткъа Оха шена дуьненан дахаран хьал делла, тIаьхьа ша къематдийнахь /жоьжахате/ бахийтинчарах хир волчух?",
3108,"Оцу дийнахь Цо цаьрга кхойкхур ду‚ олуш: ""Мичахь бу Сан накъостий‚ шуна Соьца хилла моьттуш хилла болу?""",
3109,"Эр шайна тIехь /жоьжахате гIур бу аьлла/ дош бакъхиллачара: ""Тхо Кхиош-кхобург‚ хIорш бу оха тилинарш‚ оха уьш тилира тхаьш тиладарх терра. Тхо цIандели /царах/ Хьоьга /дерзарца/. Уьш ца хилла тхуна Iибадат деш"".",
3110,"Элира: ""Схьакхайкха шайн накъостий /шайна гIо дан/"". Цара кхайкхира цаьрга. Цара жоп ца делира царна‚ царна гира Iазап. /Ма лиира царна шаьш/ нийсачу новкъахь хиллехьара‚ аьлла!",
3111,"Оцу дийнахь Цо цаьрга кхойкхур ду‚ олуш: ""ХIун жоп делира аш элчанашка?""",
3112,Iаьржа хир ду царна хабарш оцу дийнахь‚ цара вовшашка хIумма а хоьттур дац.,
3113,Амма тōба динарг а‚ ийман диллинарг а‚ дика Iамал йинарг а −тарло иза хила баккхийбечарах.,
3114,Хьан Кхиош-кхобучо кхуллу Шена луург‚ хоржа а хоржу. Дацара царна харжар. ЦIанвели Дела /массо а кхачамбацарех/‚ лакхавели Иза цара /Шеца/ накъост лацарх.,
3115,Хьан Кхиош-кхобучунна хаьа‚ хIун дIахьулдина церан дегнаша‚ хIун цара дIахьедош ду.,
3116,Иза АллахI-Дела ву‚ кхин дела вац Иза воцург. Цунна хастам бу хьалхарчахь<sup>1</sup>а‚ тIаьхьарчахь<sup>2</sup>а. Цуьнан ду хьукам а‚ Цунна тIе дIадерзор ду шу а.,<p>Хьалхарниг −дуьне.</p> | <p>ТIаьхьарниг −эхарт.</p>
3117,"Ахь āла: ""Дийцал суна‚ Дала шуна буьйса хилийтинехьара гуттарена къематде кхаччалц‚ АллахI-Дела воцург муьлхачу дала шуна серло йоуьйтур яра? Шуна ца хозу-те?""",
3118,"Ахь āла: ""Дийцал суна‚ Дала шуна де хилийтинехьара гуттарена къематде кхаччалц‚ АллахI-Дела воцург муьлхачу дала шуна буьйса йоуьйтур яра‚ аш шена чохь садоIуш? Шуна ца го-те?",
3119,"Цуьнан къинхетамах ду-кх Цо шуна буьйса а‚ де а хилийтар аш шена чохь садаIа а‚ Цуьнан ниIмат лаха а −шу хила мегара баркалла олуш"".",
3120,"Оцу дийнахь цаьрга Цо кхойкхур ду‚ олуш: ""Мичахь бу Сан накъостий‚ шуна /шаьш Соьца/ хилла моьттуш болу?""",
3121,"Оха схьаваьккхира<sup>1</sup>хIор умматах теш‚ Оха элира: ""Схьадаладе шайн делилш"". Царна хиира бакъдерг Делан дуйла. Царах дIатилира цара /Цунна тIехь харц/ кхоьллина хилларг.",<p>Схьавоккхур ву Дала къематдийнахь −кхузахь а‚ кхечахь а Дала дIаяханчу заманчохь дуьйцуш ду и хирг долу хIуманаш.</p>
3122,"Баккъалла а, Къāрýн вара Мусан къомах. Царна зулам дора цо. Оха еллера цунна хазнаш‚ шен догIанаш цо ницкъ болчу тобанца халла д1асакхоьхьуш хилла йолу. Цуьнга ма элира цуьнан къомо: ""Хьо воккха ма ве. Баккъалла а, Далла ца беза баккхийбедаш берш.",
3123,"Ахь лаха хьуна Дала деллачохь эхартан цIа‚ диц ма де дуьненах хьан дāкъа а. Диканиг де‚ Дала хьуна диканиг ма ди. Ма гIерта лаьттахь пасад хIуманна тIе. Баккъалла а, Далла ца беза пасад хIума деш берш"".",
3124,"Цо (Къāрýна) элира: ""Иза (хьал‚ даьхни) суна делла соьгара Iилма бахьанехь"". Цунна ца хаьа-те Дала хIинцале мел /дуккха/ тIаьхьенаш хIаллакйина цул хьалха‚ цул ницкъаца мелхо а чIогIа йолуш‚ гулдарца (хьал‚ даьхни) мелхо а алсам йолуш. Шайн къинойх лаьцна хоьттур а дац къиношдечаьрга (Далла и дика хаьа дела).",
3125,"Иза (Къāрýн) араваьлира шен къомана тIе шен хазаллехь<sup>1</sup>. Дуьненан дахар дезачара элира: ""ЭхI! Тхуна делахьара Къāрýнна делларг! Баккъалла а, ма деза-доккха дāкъа долуш ву-кх иза!""",<p>Хаза духар доьхна.</p>
3126,"Шайна Iилма деллачара элира: ""Декъаза ма довла! Делан ял дика ю ийман диллинчунна а‚ дика Iамал йинчунна а. Иза дуьхьалкхетар ма яц собар диничарна а бен"" /и хаза бекхам/.",
3127,Оха латта бухавахийтира иза а‚ цуьнан цIа а. Ца хилира цунна цхьа а гIо деш тоба Далла дуьхьал‚ ца хилира иза а шена гIо дечарах.,
3128,"Цуьнан меттиг шайна селхана езаш берш бисира олуш: ""ОхI! Дала рицкъ даржош ду Шен лех Шена луучунна‚ барам а бо /кIеззиг луш/. Дала вайх къинхетам ца бинехьара‚ латта бухадахна хир дара вай а. ЭхI! Баккхий ца боь /Делах/ цатешарш"".",
3129,И эхартан хIусам Оха хуьлуьйтур ю лаьттахь лакхалла а‚ пасад<sup>1</sup>ца дезачарна. ТIаьхье /Делах/ кхоьручарна ю.,"<p>Пасад – 1аьрбашха: فساد Фасад– боьхадерг, х1ума талхор.</p>"
3130,Дикачуьнца веъначунна −цунна цул а диканиг ду. Вочуьнца веънарг −вонаш диначарна бекхам хир бац цара деш хилларг а бен.,
3131,"Баккъалла а, хьуна Къуръан тIе диллинчо хьо юхаверзор ма ву юхавоьрзучу меттиге<sup>1</sup>. Ахь āла: ""Сан Кхиош-кхобучунна хаьа-кх нисчу новкъа веънарг а‚ билгалчу тиларчохь верг а"".",<p>Макка. Толам а боккхуш юха Макка верзор ма ву хьо Дала. Иза кхочушхилира х1ижран 8-чу шарахь.</p>
3132,Хьо ма вацара дог дохуш хьайга жайна даларе хьан Кхиош-кхобучуьнгара къинхетам хилла а бен. Хьо хиллане а ма хилалахь /Делах/ цатешачарна гIоьнча.,
3133,Хьо духа ма тухийла Делан аятех уьш хьоьга доьссинчул тIаьхьа. Хьан Кхиош-кхобучуьнга кхайкха! Хьо хиллане а ма хилалахь /Делаца/ накъост лоцучарах (мушрикунех).,
3134,Ахь ма кхайкхалахь Делаца кхин деле. Кхин дела вац хьуна Иза бен. Массо а хIума хIаллакхир ю хьуна Цуьнан юьхь йоцург‚ Цуьнан ду хьукам‚ Цунна тIе юхадерзор долуш ду шу а.,
3135,Алиф-лāм-мúм<sup>1</sup>.,<p>Оцунах лаьцнарг хьалха деана.</p>
3136,"Нахана моьттина-те шаьш дуьтур ду āла ""Оха ийман диллина""‚ шаьш питане<sup>1</sup>ца луьйцуш?",<p>Шаьш Дала зийр доцуш. Мушрикунаша Iазап деш хиллачу бусалбанийн цхьана тобанехь доьссина хIара.</p>
3137,Оха питане ма лаьцна царал хьалха хилларш а. Далла хууш ма бу хьуна бакълина хилларш а‚ Цунна хууш ма бу хьуна харцлуьйш берш а (Дала къастор бу ийманца бакъхилларш харцхиллачарал).,
3138,Вониг деш берш моьттуш бара-те шаьш Тхол хьалхадевр ду? Ма вон хьукам деш бу-кх уьш!,
3139,Милла хиллехь Далла дуьхьалкхетаре дог дохуш −Делан тоьхна хан йогIур йолуш ма ю! Иза хозуш верг а‚ хууш верг а ма ву!,
3140,"Милла велахь а /Делан гIуллакхна тIехь/ къахьоьгуш −цо къахьоьгу шена. Баккъалла а, Дела ма вац Шен хьашташ долуш Iаламашкахь.",
3141,Ийман диллина берш а‚ дика Iамал йинарш а −царах айдийр ма ду Оха церан вонаш‚ бекхам бийр ма бу Оха царна шаьш деш хиллачул а  хазōчуьнца.,
3142,Оха весет дина адамна шен деца-ненаца дика хилар. Нагахь санна цу шиммо къахьегахь Соьца хьоьга накъост лацийтархьама‚ хьуна шеца цхьа а Iилма доцуш‚ −тIаккха ахь цу шинга ла ма догIалахь<sup>1</sup>! Суна тIе ду шун дIадерзар‚ тIаккха Ас шуьга дуьйцур ду аш деш хилларг.,<p>Ахь ма лацалахь Делаца накъост‚ ма делахь къа‚ ткъа кхечу дуьненан гIуллакхашкахь ладогIа цаьрга −дега а‚ нене а.</p>
3143,Ийман диллинарш а‚ дика Iамалш йинарш а −уьш бохуьйтур бу Оха дикачарна юкъа.,
3144,"Нахах бу шаьш олуш берш /багахула/: ""Оха ийман диллина Деле"". Т1аккха Деле ийман диллар бахьанехь шайна  /цхьана нахера/ бохам хилча, цара лору нехан питна (бохам) Делан Iазапах тера. Хьан Кхиош-кхобучуьнгара толам беъча, цара олу: ""Баккъалла а, тхо шуьца ма дара"". Ткъа Дела вац дика хууш Iаламийн дегнашкахь дерг<sup>1</sup>?","<p>Кхузахь Дала буьйцурш мунепакъаш бу. Шаьш бусалба бу бохуш хуьлу уьш, т1аккха ийман бахьанехь шайна цхьа бохам хилча, сихха дин д1атосу цара. Делан 1азапах кхоьруш муъмин нехан ийман ч1аг1даларх терра, нехан бохамах кхоьруш мунепикъаша ийман д1атосу.</p>"
3145,"Банне а бевзаш бу хьуна Далла ийман диллинарш а‚ бевзаш бу хьуна Цунна мунепакъаш а (Дала гучудоккхур ду нахана церан а, вукхеран а хьал).",
3146,"Цатешначара элира ийман диллинчаьрга: ""ТIаьхьахIитта тхан новкъа‚ оха хьур ду шун къинош"". Хьур ма дац цара церан къинойх цхьа а хIума. Баккъалла а, уьш харцлуьйш ма бу!",
3147,Цара хьур ма бу шайн моьхьаш а‚ /кхин/ моьхьаш а шайн моьхьашца. Цаьрга хоттур ма ду къематдийнахь цара /харц/ кхуллуш хиллачух.,
3148,Оха вахийтира Нухь шен къомана тIе. Иза лаьттира царна юккъехь эзар шарахь шовзткъе итт шо т1етоьхча‚ тIаккха уьш схьалецира тIовфано<sup>1</sup>шаьш зуламхой хилла.,<p>ТIовфан −хи тIедалар‚ хIорд тIебалар (потоп).</p>
3149,Оха кIелхьарваьккхира иза а‚ кеманан дай а<sup>1</sup>‚ хилийтира цунах Iаламашна делил.,<p>Нухьан кемана тIехь хилларш.</p>
3150,"ИбрахIим а /вахийтира Оха шен къомана тIе/‚ цо ма элира шен къоме: ""Далла Iибидат де‚ Цунах кхера. Иза дика ду шуна, шу хууш хиллехь.",
3151,"Баккъалла а, шу Iибадат деш ду-кх Дела а витина жа1аршна‚ кхуллуш ду эладита. Баккъалла а, и Дела а витина аш Iибадат дечеран долахь ма дац шун рицкъ. Аш лаха Далла гергахь рицкъ‚ Цунна Iибадат де‚ Цунна баркалла а āла. Цунна тIе юхадерзор ду шу.",
3152,"Аш и харцдахь −харцдира шуна и халкъаша шул хьалха а. Элчанна тIехь-м ма дац билгала дIакхачор бен"".",
3153,"Царна ца хиъна-те‚ муха кхуллу Дала кхоллар‚ тIаккха карладоккху иза. Баккъалла а, иза Далла атта ма ду.",
3154,"Ахь āла: ""Лела лаьттахула‚ хьажа‚ муха долийна Цо кхоллар‚ тIаккха Дала кхуьуьйту тIаьххьара кхолладалар (къематдийнахь халкъ юхадендар). Баккъалла а, Дела массо а хIуманна тIехь ницкъ кхочуш ма ву.",
3155,Iазап до Цо Шена луучунна‚ къинхетам бо Шена луучух‚ Цунна тIе дIадерзор долуш ду шу а.,
3156,"Шу ма дац гIелдийр долуш /хIумма а/ лаьттахь а‚ стиглахь а<sup>1</sup>. Ма вац шуна Дела воцург вали<sup>2</sup>а‚ гIоьнча а.""",<p>Шуна ницкъ кхочур ма бац Делан кхиэл йохо‚ иза шайх ца кхиийта.</p> | <p>Вали – доладийриг.</p>
3157,Делан аятех а‚ Цунна дуьхьалкхетарх а цатешнарш −цара дог диллина Сан къинхетамах‚ уьш бу шайна лазош долу Iазап хир дерш.,
3158,"Ца хилира цуьнан къоман жоп цара алар бен: ""Ве иза‚ я вагаве иза!"" Оха кIелхьарваьккхира /ИбрахIим/ цIарах. Баккъалла а, цу чохь аяташ (делилаш) ма ду тешачу къомана.",
3159,"Цо (ИбрахIимо) элира: ""Баккъалла а, аш леци-кх Дела а витина жа1арш (цIуш) безам хилла вовший юккъехь дуьненан дахарехь<sup>1</sup>. ТIаьхьа къематдийнахь шух цхьаболчара вукхарна керстадийр ма ду‚ цхьаболчара вукхарна неIалт эр ма ду‚ шун чугIойла цIе ма ю. Ма бац шуна цхьа а гIоьнчий"".","<p>Аш лийцина жа1арш вовший юккъехь безам хуттарна царна 1ибадат дарехь а, царна т1е гулдаларехь а, царна уллохь вовшашца цхьаьнакхетарехь а, коьрта 1алашо дуьне лахар а долуш.</p>"
3160,"Цунах тийшира ЛутI. Цо элира: ""Со дIакхелха сан Кхиош-кхобучуьнга‚ баккъалла а, Иза ву веза верг а‚ хьукаме верг а"".",
3161,"Оха велира цунна (ИбрахIимна) Исхьакъ а‚ ЯIкъуб а‚ хилийтира цуьнан зуьрретехь пайхамаралла а‚ жайна а, дIаелира цунна шен ял дуьненахь. Баккъалла а, иза эхартахь а дикачарах ма ву.",
3162,"ЛутI а /хьахаве/‚ цо ма элира шен къоме: ""Баккъалла а, аш дахьаш ма ду боьханиг‚ шеца Iаламех шул хьалха цхьа а ца ваьлларг.",
3163,"Шу доьду ткъа божаршна тIе<sup>1</sup>‚ аш хеда ма бо ткъа некъ<sup>2</sup>. Аш леладо шайн синкъерамехь ирчаниг."" Ца хилира цуьнан къоман жоп цара āлар бен: ""Дайта тхуна Делан Iазап‚ хьо хиллехь бакълуьйчарах"".",<p>ЛутIан къам божаршца лелаш хилла‚ зударий битина.</p> | <p>Некъаш луьйцуш‚ нах бойуш‚ цергара хIуманаш йохуш.</p>
3164,"Цо элира /Деле доьхуш/: ""Сан Кхиош-кхобург‚ Ахь гIо делахь суна пасад<sup>1</sup>хIума лелочу къомана тIехь"".","<p>Пасад – доьхна дерг, телхина дерг.</p>"
3165,"Тхан элчанаш<sup>1</sup>баьхкича ИбрахIимна тIе кхаъца‚ цара элира: ""Баккъалла а, тхо ду хIокху юьртан нах хIаллакбан дохкуш. Баккъалла а, цуьнан нах хили зуламхой"".",<p>Маликаш.</p>
3166,"Цо (ИбрахIим пайхамара) элира: ""Ткъа царна юккъехь ЛутI ма вуй"". Цара элира: ""Тхо дика хууш ду цу чохь мила ву. Оха ваккханне а кIелхьарвоккхур ву иза а‚ цуьнан доьзал а‚ цуьнан зуда йоцург −иза хили /халлакхилла/ байначарах"".",
3167,"Тхан элчанаш баьхкича ЛутI волчу, уьш бахьанехь пошме хилира иза‚ дог гатделира /кийрахь – уьш шен къоман боьхачу хIуманах ларбалур бац шена моттаделла/. Цара /шаьш Делан элчий дуй хаийтина/ элира: ""Хьо ма кхера‚ ахь сагат ма де. Баккъалла а, тхо ду хьо а, хьан доьзал а кIелхьардохур дерш‚ хьан зуда йоцург −иза хили /хIаллакхилла/ байначарах.",
3168,"Баккъалла а, Оха доссор ду хIокху юьртан нахана тIе стиглара Iазап уьш песакх хиларна"".",
3169,Оха дитира цунах билгала асар<sup>1</sup>хьекъалечу нахана.,"<p>Асар – кхузахь: билгало, 1аламат.</p>"
3170,"Мадйане /вахийтира Оха/ церан ваша ШуIайб. Цо элира: ""ХIай сан къам‚ Далла Iибадат де‚ дог даха эхарчу дийне‚ ма даржаде лаьттахь пасад хIума"".",
3171,Цара иза харцвира. Уьш схьалецира /латта/ластаро −тIаккха уьш Iуьйранга бевлира шайн цIеношкахь горабахана.,
3172,Iадаш а‚ Самудаш а /хIаллакбира Оха/. Шуна гучуделира церан цIенош. Хазйира царна шайтIано шайн Iамалш‚ цо дIатилира уьш /нисчу/ некъах‚ уьш хиллехь а дика гуш.,
3173,Къарун а‚ ФирIавн а‚ ХIаман а /хIаллакбира Оха/. Веара цаьрга Муса билгалонашца‚ куралла йира цара лаьттахь‚ уьш ца хилира хьалхабовлурш /Тхан Iазапах/.,
3174,"Массо а схьалецира Оха шен къица<sup>1</sup>. Царах бу Оха шайна тIе чIогIа мох бахийтинарш а‚ царах бу мохь тохаро схьалийцинарш а‚ царах бу Оха шаьш лаьтта бухабахийтинарш а‚ царах бу Оха шаьш хина бухабахийтинарш а. Ца хилира Дела царна зулам деш‚ делахь а, шаьш хилира уьш шайна зулам деш.",<p>Царна массарна Iазап дира Оха шайн къинош бахьанехь.</p>
3175,"Дела воцург /кхин/ гIоьнчий<sup>1</sup>лаьцначеран масал хIусам лаьцначу гезган масалх тера ду −баккъалла а, уггар ледара хIусам гезган хIусам ю-кх‚ уьш хууш хиллехь.","<p>ДоттагIий, 1арбашха:أولياء (цхьаъ- ولي )-вали(дукхаллин терахь – авлияъ)- шена нуьцкъала везаш верг, Делах санна шех тешаш верг. Делан вали ву Делах к1оргга тешаш, Цунах нуьцкъала кхоьруш верг.</p><p></p>"
3176,"Баккъалла а, Далла хууш ду, Ша а витина цара шега кхойкху хIума. Иза веза верг а ву‚ хьукаме верг а ву.",
3177,ХIара масалш Оха даладо нахана. Церан ойла-м ца йо Iеламнаха бен.,
3178,"Дала кхоьллина стигланаш а‚ латта а бакъонца. Баккъалла а, цу чохь делил ду муъмин нахана.",
3179,"Ахь деша хьайга вехьеца даийтинчу жайнах‚ ламаз хIоттаде. Баккъалла а, ламазо духатуху боьханиг а‚ ирчаниг а. Дела хьехор мелхо а доккха ду. Дела хууш ву аш дийриг.",
3180,"Аш ма къийса жайнан охIланца<sup>1</sup>уггар дикачуьнца бен царах зулам динарш боцучаьрца. Аш āла: ""Оха ийман дилли тхоьга доссинчуьнга а‚ шуьга доссинчуьнга а‚ Тхан Дела а‚ шун Дела а цхьаъ ву‚ тхо Цунна муьтIахь ду"".",<p>Жайнан охIла −кхузахь а‚ кхечахь а: шайга Делера жайнаш (Таврат а‚ Инжил а) доьссина хилла болу жугтий а‚ насараш (христианаш) а.</p>
3181,Иштта Оха доссира хьоьга жайна. Оха шайга жайна делларш<sup>1</sup>цунах тешаш бу. ХIокхарах а (Iаьрбех) цунах тешаш верг ву. Тхан аятех ца тешаш бац керстанаш бен.,<p>Жугтех а‚ насарех а бакъберш Къуръанах тешаш бу.</p>
3182,Хьо вацара-май /хIай Мухьаммад/ цул хьалха (Къуръан доссале) цхьа а жайна доьшуш а‚ яздеш а хьан /аьтту/ куьйга −хиллехьара цу харцболчара шеко йийр ма яра<sup>1</sup>.,<p>И Къуръан айхьа яздина‚ бохуш.</p>
3183,ХIаъ‚ уьш −кхеташ долу аяташ ду шайна Iилма деллачеран дегнашкахь долу. Тхан аятех ца тешаш бац зуламхой бен.,
3184,"Цара элира: ""Доьссинехьара цуьнга делилш<sup>1</sup>шен Кхиош-кхобучуьнгара. Ахь āла: ""Делилш Делан ду‚ со билгала волу кхерамча ву"".",<p>МуIжизаташ −Салихье эмкал йоссорах терра‚ Мусага Iаса йоссорах терра.</p>
3185,"Царна кхачо ца йо-те Оха хьоьга шайна тIехь доьшуш долу жайна доссийна хиларо? Баккъалла а, цу чохь къинхетам а‚ хьехам а ма бу тешаш болчу нахана.",
3186,"Ахь āла: ""Кхачо йо суний шуний юккъехь Дела теш хиларо. Цунна хаьа стигланашкахь а‚ лаьттахь а мел дерг. Харцдолчунна ийман диллинарш‚ Далла керстаналла динарш −уьш бу эшнарш"".",
3187,"Хьо сихво цара Iазап даийтарехь. Тоьхна хан ца хиллехьара, цаьрга догIур дара и Iазап‚ цаьрга данне а догIур ду иза цIеххьана, царна хаа ца луш.",
3188,Хьо сихво цара Iазап даийтарехь −амма жоьжахати го бийр болуш ма ю цатешачарна.,
3189,"Оцу дийнахь Iазапо хьулбийр бу уьш шайна тIехула а‚ шайн когий бухахула а. Цо<sup>1</sup>эр ду: ""Iовша шаьш деш хилларг!""",<p>Iазапана тIехIоттинчу малико.</p>
3190,ХIай Сан ийман диллина леш! Сан латта шортта<sup>1</sup>ду‚ /деккъа/ Суна Iибадат дейша.,"<p>Шуьга цхьана меттехь Далла Iибадат дойтуш дацахь керстанаша‚ я и Iибадат кхоччуш дацахь (шу хьарам меттехь долуш) −кхечу махка дIакхалха‚ шайна Далла гIуллакх дан маьршо а йолчу, хьанал а долчу – Делан латта шортта ду.</p>"
3191,Х1ор сино валар Iовшур ду. ТIаккха Тхуна тIе шу юхадерзор ду.,
3192,Ийман диллинарш‚ дика Iамалаш йинарш −уьш чуховжор бу Оха ялсаманера цIеношка‚ шайна бухахула хиш оьхуш долчу‚ цу чохь уьш гуттар хир бу −дика ял ю иза Iамал йиначеран‚,
3193,Шаьш собар дина болчу‚ шайн Кхиош-кхобучунна тIе тевжаш болчу.,
3194,Мел дийнат ду шен рицкъ ца хьош<sup>1</sup>−Дала рицкъ ло цунна а‚ шуна а. Иза хозуш верг а ву‚ хууш верг а ву.,<p>Ницкъ ца кхочуш шена рицкъ лаха.</p>
3195,"Ахь цаьрга хаьттича‚ хьан кхоьллина стигланаш а‚ лаьтта а‚ хьан болх бойтуш бу малхе а‚ батте а‚ аьлла‚ цара аланне а эр ду хьуна: ""Дала"". Ткъа муха Iехийна /дIахьовзийна/ уьш /бакъдолчух/!",
3196,"Дала шортта ло рицкъ Шен лех Шена луучунна‚ Цо барам а бо цунна /кIеззиг луш/. Баккъалла а, Дела массо а хIума хууш верг ву.",
3197,"Ахь цаьрга хаьттича‚ хьан доссош дара стиглара хи‚ цуьнца латта дендина и деллачул тIаьхьа, аьлла‚ цара аланне а эр ду хьуна: ""Дала"". Ахь āла: ""Хастам бу Далла"". ХIаъ‚ царах дукхахберш кхеташ бац.",
3198,"ХIара дуьненан дахар-м дац эрна хан яйар а‚ ловзар а бен. Баккъалла а, эхартан цIа −иза ду дахар, уьш хууш хиллехь!",
3199,"Шаьш кемана тIе хиъча, цара Деле кхойкху, шаьш Цунна дин цIандеш. Цо уьш аренга кIелхьарбаьхча<sup>1</sup>, цара /Цуьнца/ накъост лоцу",<p>Хичахь бохам а ца хуьлуьйтуш.</p>
3200,Керстадархьама Оха шайн делларг‚ зовкх хьегархьама а. ТIаьхьа хуур ду царна,
3201,Царна ца го-те‚ Оха ма йина Хьарам<sup>1</sup>кхерам боцуш (тешаме)‚ ткъа царна (Маккан бахархойн) гонахь /йолчу кхечу ярташкахь/ нах луьйцуш (зуламаш деш)? Ткъа харцдолчух теша уьш‚ Делан ниIмат керстадо?,<p>Макка‚ цигахь долу КаIба‚ шена чу ваханарг тешаме волуш‚ цунна кхерам боцуш‚ ткъа кхечахь −нах луьйцу‚ тIелатарш до‚ ткъа кхузахь - цхьа а кхерам бац.</p>
3202,"Мила ву вуно зуламе Далла тIехь харцдерг кхуллучул‚ я бакъдерг, шега и деъначул тIаьхьа, харцдеш волчул? Ткъа жоьжахатина чохь /Iан/ меттиг яц керстанашна?",
3203,"Тхайгахь къахьегнарш<sup>1</sup>−уьш нисбийр бу Оха Тхан некъана тIе. Баккъалла а, Дела ву-кх дикачаьрца.","<p>Дела резавархьама шайн синош а, бахам а ца кхиош къахьегнарш.</p>"
3204,Алиф-лāм-мúм<sup>1</sup>.,<p>Хьалха деана оцунах лаьцнарг.</p>
3205,"Эшинера румой /парисаша/,",
3206,Лаьттана (шайн махкана) мелхо а гергахь. Уьш шайн эшарал тIаьхьа тоьлур болуш бу,
3207,Цхьа масийтта шарах<sup>1</sup>. Делан ду гIуллакх хьалха а‚ тIаьхьа а. Оцу дийнахь хазахетар ду муъманахана.,"<p> Кхаангара исс шаре кхаччалц. ВорхI шо даьлча (насарийн шо1аран 621-чу шарахь, бусалба терахь доладалале цхьа шо хьалха ) румой туьйлира, т1аккха хазахийтира бусалбанашна.</p>"
3208,Делан гIоьнца. Цо гIо до Шена луучунна. Иза веза верг а‚ къинхетаме верг а ву.,
3209,"Делан ваIда ю. Дала йоха ца йо Шен ваIда‚ делахь а, нахах дукхах- болчарна ца хаьа-кх.",
3210,Царна хаьа дуьненан дахарах гучахь дерг‚ эхартах уьш гIовпал<sup>1</sup>бу.,<p>Г1овпал – тидам боцуш. 1аьрбашха: غافل г1афил – тидам боцург.</p>
3211,"Цара ойла ца йо-те шайх? Дала ца кхоьллина стигланаш а‚ латта а‚ цу шиннан юккъехь мел дерг а бакъонца а‚ цхьана тоьхна ханна а бен. Баккъалла а, нахах дукхаберш шайн Кхиош-кхобучунна дуьхьалкхетар керстадеш бу-кх.",
3212,"Уьш лелаш бац лаьттахула‚ ца хьоьжу-те‚ муха хилла царал хьалха хиллачеран тIаьхье? Уьш царал чIогIо ма бара ницкъаца‚ цара асар ма дитина лаьттахь‚ бāха ма баьхна цу тIехь уьш баьхначул дукхō‚ цаьрга ма баьхкира шайн элчанаш билгалонашца. Дела вацара царна зулам деш‚ делахь а, уьш шаьш хилира /шайна/ зулам деш.",
3213,ТIаккха вóн диначеран тIаьхье ирчаниг хилира цара Делан аяташ харцдарна‚ уьш царах ца бēшаш хиларна.,
3214,Дала д1адоладо кхоллар‚ тIаккха Цо иза карладоккху‚ тIаккха шу Цунна тIе юхадерзор а ду.,
3215,Сахьт<sup>1</sup>хIоьттинчу дийнахь совцур бу къиношдинарш догдиллина /шайна къийса хIума доцуш/.,"<p>Сахьт – кхузахь а, кхечахь а: къематде.</p>"
3216,Ца хилира царна шайн накъостех шапаIат деш берш‚ уьш хилира шаьш /Дела а витина лийцина хилла/ накъостий х1инца керстабеш.,
3217,Сахьт хIоьттинчу дийнахь −оцу дийнахь уьш бекъалур бу.,
3218,Ийман диллинарш‚ дика Iамалш йинарш −царна /ялсаманин/ бошмашкахь хазахоьтуьйтур ду (там бийр бу).,
3219,Цатешнарш а‚ Тхан аяташ а‚ эхартана дуьхьалкхетар а харцдинарш а −уьш Iазапна чохь /гуттар лаьтташ/ хир бу.,
3220,"Тасбахь де Далла (ламаз де Цунна) шу суьйренга девлича а‚ шу Iуьйранга гIевтича а,",
3221,Цунна хастам бу стигланашкахь а‚ лаьттахь а‚ малхбузехь а‚ аш делкъаюкъ хилийтинчу хенахь а<sup>1</sup>/де ламазаш/.,"<p>Муъмин наха Далла хастам бо ламазашкахь: суьйрана (маьркIаж-ламаз а‚ пхьуьйр- ламаз а)‚ Iуьйрана (Iуьйр- ламаз)‚ малх д1абузуш (малхбуз- ламаз)‚ делкъахь (делкъ- ламаз) . Дийнахь а, буса а деш долу пхи ламаз.</p>"
3222,Цо схьавоккху дийнаверг веллачух‚ велларг а схьавоккху дийначух‚ дендолуьйту латта и деллачул тIаьхьа. Иштта шу а схьадохур ду /кешнашкара къематдийнахь/.,
3223,Цуьнан делилех ду Цо шу кхоллар поппарах‚ тIаккха шу адамаш хилла даьржаш.,
3224,"Цуьнан делилех ду Цо шуна шух шайх зударий кхоллар шу цаьрца /паргIат/ дāха. Цо хилийтина шуна юккъехь безам а‚ къинхетам а. Баккъалла а, цу чохь делилш ду-кх ойлаечу нахана.",
3225,"Цуьнан делилех ду стигланаш а‚ латта а кхоллар‚ шун меттанаш а‚ беснаш а хийцадалар. Баккъалла а, цу чохь делилш ма ду Iаламашна.",
3226,"Цуьнан делилех ю шун наб буьйсана а‚ дийнахь а‚ Цуьнан къинхетамах аш /бāхам/ лахар а<sup>1</sup>. Баккъалла а, цу чохь делилш ма ду ладугIучу нахана.",<p>Аш рицкъ лахар.</p>
3227,"Цуьнан делилех ду Цо шуьга тIкъес гайтар кхерамца а‚ /догIа даре/ догдахарца а. Цо доссадо стиглара хи‚ цуьнца дендолуьйту латта и деллачул тIаьхьа. Баккъалла а, цу чохь делилш ма ду хьекъалечу нахана.",
3228,"Цуьнан делилех ду стигал а‚ латта а Цуьнан омраца хIоьттина Iар. ТIаьхьа Цо шуьга кхийкхича лаьттара схьакхайкхарца<sup>1</sup>, шу /кешний чуьра/ арадовлур ду /къематдийнахь/.",<p>Исрапил малико шозлаг1а сур лекхча г1овтор бу кешний чохь берш.</p>
3229,Цуьнан ду стигланашкахь а‚ лаьттахь а мел дерг<sup>1</sup>. Массо а Цунна муьтIахь а бу.,"<p>Къуръанчохь и деъна من мел вергаьлла, хьекъал дерг билгалдоккхучу ц1ерметдашца. Уьш хуьлу стигланашкахь а, лаьттахь а долу маликаш а, адамаш а, жинаш а.</p>"
3230,Иза ву /хIума/ кхоллар д1адолош верг −тIаккха Цо иза карладоккху. Иза Цунна аттō ду. Цуьнан вунō лекха масал ду стигланашкахь а‚ лаьттахь а. Иза −веза верг а‚ хьукаме верг а ву.,
3231,"Цо шуна масал далийна шух шайх: шуна буй Оха шуна деллачу рицIкъехь шун аьтту куьйгаша<sup>1</sup>доладиначарах накъостий, шу цу чохь цхьанийсса а долуш‚ шу царах кхоьруш (царна вон хIума хиларна), шайна /хиларх/ кхераре терра<sup>2</sup>? Иштта къастадо Оха аяташ хьекъалечу нахана.","<p>Аьтту куьйго доладинарг −лай; шун куьйга кIел берш.</p> | <p>Дала боху нахе:Шу реза хуьлий аш рицкъ луш, доладеш болчу наха (масала, шун леш) шуьца цхьанийсса шун г1уллакхашкахь дакъалаца, шайна санна царна бохам хиларх а кхоьруш? Реза ца хуьлу шу оцу нийсонна шаьш санна оьздачу нахехь а, ткъа шайн лешкахь-м - муххале а хир дац ! Т1аккха муха нисбо аш Делаца Цо Ша кхоьллина болу Цуьнан леш?!!</p>"
3232,ХIаъ‚ зулам динарш тIаьхьахIиттира шайн дезаршна цхьа а Iилма доцуш. Хьан нисвийр ву-те Дала тилавала витийнарг? Ма вац царна цхьа а гIоьнчех (г1оьнча)!,
3233,"Ахь хIоттае хьан юьхь /Делан/ дина тIе, цIена дин дерг а хилий. Делан кхоллар ду иза, Цо Шена тIехь нах а кхоьллина долу. Хийцам бац Делан кхолларан. Иза мехала дин ду‚ делахь а, нахах дукхахболчарна ца хаьа-кх.",
3234,Цунна тIедоьрзуш<sup>1</sup>/хилалаш тōба дарца/‚ Цунах кхералаш‚ ламаз хIоттаделаш‚ шу ма хилалаш мушрикунех<sup>2</sup>.,<p>Дале гечдар доьхуш.</p> | <p>Делаца накъост лоцучарах.</p>
3235,Шайн дин декъна тобанаш хиллачарах а /ма хилалаш шу/. Массо а тоба шегахь долчух яккхийедаш ю.,
3236,"Нах цхьана зено схьалаьцча, цара шайн Кхиош-кхобучуьнга кхойкху‚ Цунна тIебуьрзий‚ тIаккха Цо цаьрга Шегара къинхетам Iовшийтича, царах цхьана декъо шен Кхиош-кхобучуьнца накъост лоцу",
3237,Оха шайна делларг керстадархьама. Зовкх хьега! ТIаьхьа хуур ду шуна.,
3238,Оха цаьрга тешалла<sup>1</sup>доссийна‚ цо дуьйцуш цара шех накъост лоцуш хиллачух?,<p>Жайна‚ я аят.</p>
3239,"Оха нахе къинхетам Iовшитича‚ уьш цунах баккхийбоь. Ткъа царах вониг кхиъча шайн куьйгаша хьалхадаьккхинчуьнца, −цара дог дуьллу /Делан къинхетамах/.",
3240,"Царна ца го-те Дала рицкъ даржадо Шена луучунна‚ барам а бо /кIеззиг луш/. Баккъалла а, цу чохь делилш ду-кх тешаш болчу нахана.",
3241,ДIало гергарчунна шен хьакъ‚ мискачунна а‚ новкъахь волчунна а /шен хьакъ/. Иза −дика ду Делан юьхь езачарна<sup>1</sup>. Уьш бу баккхийбийр берш.,<p>Делан юьхь езачарна – кхузахь: Делера мела безачарна.</p>
3242,Аш делла долу риба нехан бахамехь кхиархьама −ца кхиа Далла гергахь. Аш делла долу закат<sup>1</sup>Делан юьхь езаш /алссам кхиа Далла гергахь/ −уьш бу алссам ял хилларш.,"<p>Закат – кхузахь: закат далар, саг1а даккхар а, муьлхха а Делан дуьхьа дина дика г1уллакх.</p>"
3243,"Дела ву шу кхоьллинарг‚ тIаккха шуна рицкъ делларг −тIаккха шу долуьйтуш верг‚ тIаккха шу дендеш верг. Шун накъостех вуй ша цунах хIума (и саннарг) деш верг? Ц1анвели Иза /массо а кхачамбацарех/, лакхавели цара накъост лацарх.",
3244,Боьханиг гучудели аренгахь а‚ хIорда чохь а нехан куьйгаша гулдинчуьнца‚ /Дала/ шаьш динчух цхьадерш Iовшийта мега /цаьрга/. Уьш юхабоьрзур бац-те /вониг дечух Далла тIе/?,
3245,"Ахь āла: ""Шу лела лаьттахула‚ хьовсал‚ муха хилла шул хьалха хиллачеран тIаьхье. Царах дукхах- берш /Делаца/ накъост лоцурш ма хилла.",
3246,Ахь хIоттае хьан юьхь мехалчу дин т1е шена Делера духатохар доцу /къемат/де дале хьалха. Оцу дийнахь уьш бекъалур<sup>1</sup>бу.,<p>Цхьаберш ялсамане‚ вуьйш - жоьжахате.</p>
3247,/Делан дин/ керстадинарг −цунна шена ду шен керстаналла. Дика Iамал йинарг −цара шаьш шайна /ялсаманехь хIусамаш/ кечйо‚,
3248,"Ийман диллинчара а‚ дика Iамалш йиначара а Цуьнан къинхетамах ял эцархьама. Баккъалла а, Цунна ца беза /Делах/ цатешарш.",
3249,Цуьнан аятех ду Цо мехаш даийтар кхаьънаш хилла шуьга Iовшийтархьама Шен къинхетамах‚ кема лелийтархьама Шен омраца‚ шуьга лахийтархьама Цуьнан комаьршаллах<sup>1</sup>‚ шуьга /Цунна/ баркалла алийта а.,<p>Мохах шуьга пайда эцийтархьама.</p>
3250,Оха бахийтира хьол хьалха а элчанаш шайн къомана тIе‚ уьш беара цаьрга билгалонашца‚ Оха чIир ийцира къинош диначаьргара. Тхуна тIехь хьакъ хилла муъмин нахана гIо дар.,
3251,Дела ву Ша мехаш доуьйтург‚ цо хьейо марха‚ Цо иза яржайо стиглахь Шена ма луу‚ Цо цунах кийсакаш хуьлуьйту. Хьуна го догIа схьадолуш цунна юккъехула. Цо иза кхиича Шен лех Шена луучарна −царна хазахета /догIа деъча/.,
3252,Цул хьалха иза шайна тIе доссале уьш хиллехь а дог диллина.,
3253,"Хьажал Делан къинхетаман тIаьхьенашка: муха дендо Цо латта и деллачул тIаьхьа. Баккъалла а, Иза белларш денбийриг ву. Иза массо а хIумана тIехь ницкъ кхочуш берг ву.",
3254,Оха баийтинехьара мох‚ тIаккха царна иза (лаьттахь схьадолуш дерг) мажделла гича‚ цул тIаьхьа а уьш лаьттара ма бара ца тешаш<sup>1</sup>.,<p>Дала царна мох баийтина‚ массо а лаьттах схьайолу хIума хIаллакхилча‚ −тIаккха а хьалха хилла Делан ниIматаш харцдийр ма дара цара.</p>
3255,"Баккъалла а, ахь хозуьйтур дац беллачаьрга‚ ахь хозуьйтур дац къорачаьрга кхайкхар, уьш юхарбевлича.",
3256,"Хьо ма вац нисбийр болуш бIаьрсадоцурш шайн тиларах. Ахь хозуьйтур ду деккъа Тхан аятех тешачаьрга, шаьш /Далла/ муьт1ахь а болуш.",
3257,Дела ву шу кхоьллинарг ледараллах (тIадамах)‚ тIаккха Цо хилийтина ледараллал тIаьхьа ницкъ (къоналла)‚ тIаккха хилийтина ницкъал тIаьхьа ледаралла (къаналла)‚ къоьжа чоьш а. Цо кхуллу Шена луург. Иза хууш верг а ву‚ ницкъ кхочург а ву.,
3258,Сахьт хIоьттиначу дийнахь дуйнаш буур бу къинош диначара шаьш сахьтехь а ца лаьттина бохуш /дуьненахь къинош деш/. Иштта Iехийна хилла-кх уьш!,
3259,"Iилма а‚ ийман а шайна деллачара элира: ""Шу лаьттира Делан жайна чохь дендаларан де далц. ХIара ду дендаларан де‚ делахь а, шу ца хууш хили-кх"".",
3260,Оцу дийнахь пайда бийр бац зулам диначарна шайн Iуьзарша‚ бехказадовлар а доьхур дац цаьрга.,
3261,"Оха далийна нахана хIокху Къуръан чохь массо а масал. Хьо цаьрга веъча цхьана аятаца‚ эр ма ду цатешачара: ""Шу ма дац /бакъдерг/ дохийнарш а бен"".",
3262,Иштта мухIар туху Дала цахуучеран дегнашка.,
3263,"Ахь собар де! Баккъалла а, Делан ваIда бакъ ю хьуна. Хьо атта ма хетийла цатешначарна /собарах ма валалахь/.",
3264,Алиф-лāм-мūм<sup>1</sup>.,"<p>Оцунах лаьцнарг хьалха деана ""Аль-Бакъара"" суратехь.</p>"
3265,ХIорш хьукаме долчу жайнан аяташ ду.,
3266,Шаьш нийса некъ а‚ къинхетам а хилла долу диканиг дечарна.,
3267,Уьш бу шаьш ламаз хIоттош‚ закат луш‚ эхартах уьш /шеко йоццуш/ тешаш бу.,
3268,Уьш шайн Кхиош-кхобучуьнгара нийсачу новкъахь бу. Уьш бу баккхийбийраш.,
3269,Нахах ву шегахь Iилма доцуш даьсса (пайда боцу) хабар оьцуш (дуьйцуш) верг<sup>1</sup>Делан некъах /нах/ тилорхьама‚ сийсазбой схьалоцу цо иза /Делан некъ/. Уьш (и саннарш) −царна сийсаза долу Iазап ду.,"<p>Пайхамаран (Дссхц) заманчохь хилла цхьа мушрик Надир бин аль –Хьарис. Иза хилла Дала доссош хиллачунна дуьхьал парисойн хабарш а дуьйцуш нах талхош. Цу аятаца Далла луург ду аьлла дикчу х1уманх нах д1ататтархьама мехах оьцуш долу самкъане маь1на доцу харц хабарш, эшарш и д1.кх. Дукха болчу тафсиран 1еламнаха уьш эшарш лекха оьцуш болу зударий бу аьлла. Цхьа кхечара цуьнца Далла луург эшар а, цуьнга ладог1ар а ду аьлла. Тоьлуш дерг хета кхузахь луург массо а пайда боцу, маь1на доцу хабарш, дийцарш, эшарш эцар ду нах Делан аятех д1атилорхьама.</p>"
3270,"Шена Тхан аяташ доьшуш, кураваьлла дIавирзи иза‚ шена уьш ца хезча санна‚ шен лергашкахь къоралла ерг санна. Ахь цунна кхаъ баккха лазош долчу Iазапца.",
3271,"Баккъалла а, ийман диллинарш а‚ дика Iамалш йинарш а −царна ни1матийн /ялсаманин/ бошмаш ю<sup>1</sup>.","<p>Царна шайн ийман бахьанехь, шаьш Делан новкъахь ч1аг1балар бахьанехь гуттаренан ялсамани хир ю, шена чохь тайп-тайпана ни1маташ долуш: даар, малар, духар, хьурул-1инаш…- кхул хьалха б1аьргана гина доцу, лергана хезна доцу, адамна дага а деана доцу.</p>"
3272,Уьш цу чохь гуттар лаьттар бу. Делан бакъ хилла йолу ваIда ю иза. Иза веза верг а ву‚ хьукам /нийса деш/ верг а ву.,
3273,Цо кхоьллира стигланаш шуна ша гуш цхьа а бIогIам боцуш. Лаьттахула лаьмнаш кхиссира Цо и шуьца ца лестийтархьама‚ даржийна Цо цигахь массо а дийнат (са долу хIума). Оха доссийра стиглара хи‚ Оха кхиийра цу чохь (лаьттахь) хIор беркате шишша /орамат<sup>1</sup>/.,"<p>ДогIа бахьанехь лаьттах мел долу орамат (шиш - боьрша а‚ сте а). Шайна чохь пайданаш дукха болуш, инзаре хаза куьцаш долуш лаьттахь кхуьуш долу тайп-тайпана ни1маташ – ораматаш а, дийнаташ а. 1аьрбийн дош زوج завж шиъ – борша а, сте абохучу маь1нехь а дог1у,тайпабохучу маь1нехь а дог1у.</p>"
3274,Иза Делан кхоллар ду. ХIинца аш Соьга гайтал‚ хIун кхоьллина Иза воцчо. ХIаъ‚ зуламхой билгалчу тилар чохь бу-кх!,
3275,"Оха /хьалха/ деллера Лукъманна<sup>1</sup>хьекъалалла: ""Далла шукур де<sup>2</sup>. Шукур дечо −шена шукур деш ду. /Дин/керстадеш верг<sup>3</sup>−Дела хьал долуш а ву‚ хастаме а ву"".","<p>Лукъман – хьалха заманчохь хилла хьекъале стаг. И пайхамар хилла я веккъа Делан дика лай хилла? Оцунгахь 1еламнах бекъабелла. Дукхачарна хетарехь, и веккъа Делан дика лай хилла, пайхамар воцуш. Цуьнан схьавалар 1аьржачарех Хьабашера (Эфиопера) хилла. Дечиг-пхьар хилла иза. И ваьхна Давуд пайхамаран заманчохь, Делера салам хуьлда цунна, бану-Исраилийн къеда хилла, цхьаболчара дийцарехь. Дала доккха ни1мат делла хилла цунна – хьекъалалла, цуьнца 1амал еш а хилла иза. Вунō дика а, хьекъале а хилар бахьанехь наха ч1ог1а луьйруш а, массо а г1уллакхашкахь нах шеца дагабуьйлуш а стаг хилла иза. Кхузахь Дала хьехадо и хасторца цо шен к1антана дина хилла долу чулацаме весеташ. Йазидан к1анта 1абдурахьмана Джабирера дуьйцу: "" Дала вазвина вара Лукъман хьекъалаллица. И гинера хьалха и вевзаш хиллачу стагана. Цо хаьттинера цуьнга: ""Хьо вац хьēнехан лай хилларг, селхана церан жа дāжош хилларг?"" ""Х1аъ!"" – жоп делира Лукъмана. ""Х1окху дарже стено кхачийна хьо?"" – хаьттира стага. "" Делан къадаро а, аманат кхочушдаро (сайх бина тешам кхочушбаро) а, бакъдерг дийцаро а, маь1на доцург ца дуьйцуш 1ад1аро а"", – жоп делира Лукъмана.</p> | <p>Баркалла ала.</p> | <p>Иза а шена деш ду цо.</p>"
3276,"Хьахаде! Лукъмана элира шен кIанте‚ ша цунна хьехар деш: ""ХIай сан кIаьтиг<sup>1</sup>‚ ахь Делаца накъост ма лацалахь. /Делаца/ накъост лацар −/инзаре/ доккха зулам ду"".",<p>К1аьтиг – жима к1ант. Иштта гочдар нийса хити суна 1аьрбийн жималлин - хьастаран дош  (бунай)بنى</p>
3277,Оха весет дина адамна шен деца-ненаца /дика хилар/: шен нанас /кийрахь/ лелийна иза гIелъяларна тIе а гIелъяларца‚ цуьнан /ненах дакхорах/ къастар −ши шо дуьзча ду<sup>1</sup>. Шукур де Суна а‚ хьан дена-нанна а. Суна т1е ду /массеран а / дIадерзар.,<p>Декхачах сацар‚ шина шарахь дакхо нанас бер.</p>
3278,"Нагахь санна цу шиммо къахьегахь ахь Соьца накъост лацарна тIехь хьуна шеца Iилма доцучуьнца, −тIаккха ахь цу шинга ла ма догIалахь. Накъосталла де царна шинна дуьненахь дикчу хIуманна тIехь. Хьо тIаьхьаваза Суна тIевирзиначун новкъа. ТIаккха Суна тIе ду шун д1адерзар. Ас дуьйцур ду шуна аш деш хилларг.",
3279,"""ХIай сан кIаьтиг‚ и (вониг) хилахь а цхьа жимма кIоллан буьртигал я тархахь (чарчохь)‚ я стигланашкахь‚ я лаьттахь а −иза а схьадоккху Дала<sup>1</sup>. Баккъалла а, Дела тIех кхетаме верг а ву‚ сов дика хууш верг а ву.","<p>Кхио‚ цунах ялта хуьлуьйту. Мел кIеззиг вон делахь, и миччхьа хьулдина делахь, – хьесап дийр ду Дала.</p>"
3280,ХIай сан кIаьтиг‚ хIоттаде ламаз‚ диканиг /нахана/ омра де‚ вочух /нах/ духатоха‚ собар де хьайх хьакхаделлачунна тIехь<sup>1</sup>. Иза гIуллакхийн чIогIаллах ду.,<p>Бала‚ хало хилахь.</p>
3281,"/Куралла еш, ца вешаш/ хьан юьхь ма сеттае нахана‚ ма лела лаьттахула кура. Баккъалла а, Далла ца веза массо а кура верг а‚ везаведарг а.",
3282,"Юкъанаккъара де хьан болар<sup>1</sup>‚ аз а лагIде хьан. Аьзнех уггар ирчаниг виран аз ду"".",<p>Сов меллаша доцуш‚ сов чехка доцуш‚ кура доцуш де иза.</p>
3283,Шуна ца хиъна-те‚ Дала шуна болх бойтуш хилар стигланашкахь а‚ лаьттахь а мел долчуьнга‚ Цо шуна шортта делла Шен ниIматаш‚ гуш дерш а‚ хьуламехь дерш а? Нахах ву ша Делехь къуьйсуш верг цхьа а Iилма доцуш‚ нийса некъ боцуш‚ нуре жайна доцуш.,
3284,"Шайга аьлча: ""ТIаьхьахIитта Дала доссийначунна""‚ цара эли: ""ХIан-хIа‚ тхо тIаьхьахIуьтту тхуна шена тIехь тхан дай карийначунна"". Я шайтIа хилчи а цаьрга кхойкхуш жоьжахатин Iазапе?<sup>1</sup>",<p>ТIаккха а хIуьтту уьш цунна тIаьхьа?</p>
3285,"Шен юьхь Далла муьтIахь еш верг, дика а хилла −цо схьалецна чIогIа уьйр<sup>1</sup>‚ Деле ю гIуллакхийн чакхе.","<p>Ч1ог1а уьйр – хадалур боцу муш. Иштта аьлла Делаца йолчу юкъаметтигах, Делан ц1енчу динах –Исламах.</p>"
3286,"Керстаналла динарг −хьо сингаттаме ма войла цуьнан керстаналло. Тхоьга ду церан д1адерзар‚ Оха дуьйцур ду цаьрга цара динарг. Баккъалла а, Дела хууш ву дегнашкахь дерг.",
3287,"Оха пайда оьцуьйтур бу цаьрга цхьа кIеззиг, тIаккха Оха дийр ду царна ирча Iазап.",
3288,"Ахь цаьрга хаьттича‚ хьан кхоьллина стигланаш а‚ латта а‚ аьлла‚ цара эр ма ду: ""Дала"". Ахь āла: ""Хастам бу Далла"". ХIаъ‚ царах дукхахберш хууш бац.",
3289,"Делан ду стигланашкахь а‚ лаьттахь а мел дерг. Баккъалла а, Дела −Иза ву хьал долуш верг а‚ хастаме верг а.",
3290,"Лаьттахь мел долчу диттах къоламаш хилча‚ ткъа хIордана шел тIаьхьа ворхI хIордо гIо а дича /шекъа а хилла/ −кхачалур ма дацара Делан дешнаш. Баккъалла а, Дела веза верг а‚ хьукам /нийса деш/ верг а ву.",
3291,"Шу кхоллар а‚ шу юхадендар а цхьа садаIар санна а бен дац /Далла/. Баккъалла а, Дела хозуш верг а ву‚ гуш верг а ву.",
3292,Хьуна ца хаьа‚ Дала буьйса денна чу яло‚ де буьйсанна чу дало‚ болх бойтуш бу малхе а‚ батте а‚ массо а дIасалелаш ю шен тоьхна хан тIекхаччалц‚ и Дела аш дийриг дика хууш хилар а /ца хаьа шуна/?,
3293,"Иза ду И Дела Ша бакъдерг хилар‚ ткъа цара, Иза а витина, шега кхойкхург харцдерг хилар‚ Дела −Иза лекха верг а‚ воккха верг а хилар а /ду иза/.",
3294,"Хьуна ца го кема, дIасалелаш хIорда чохь Делан ниIматаца Цо шуьга гайтархьама Шен аятех /аяташ/<sup>1</sup>. Баккъалла а, цу чохь аяташ ду массо а собаре волчунна а‚ шукур деш волчунна а.","<p>Аят – кхузахь: делил, билгало, Iаламат.</p>"
3295,"Шаьш толгIано хьулбича‚ рагIус санна‚ цара Деле кхойкху, Цунна дин а цIандеш<sup>1</sup>. Цо уьш аренга кIелхьарбаьхча, −царах юкъанаккъара верг а ву (керстаналлина а‚ ийманна а юккъехь)‚ /керстаналлина тIехь сеццарг а ву/. Тхан аяташ керстадийр ма дац массо а тешнабехк бечо а‚ /Делан ниIматашна/ инкарло ечо а бен.","<p>Цунна дин а цIандеш – مخلصين له ألدين Далла дог ц1ена хуьлуш шаьш дечу 1ибадатехь, шаьш деш долу 1ибадат деккъа Делан дуьхьа деш.</p>"
3296,"ХIай нах! Шу кхералаш шайн Делах‚ шу кхералаш дийнах‚ да шен доьзалхочунна пайдане хир воцчу, доьзалхо а шен дена цхьанна хIуманца пайдабийриг хир воцчу. Баккъалла а, Делан ваIда хьакъ-бакъ ю. Шу Iеха ма дойла дуьненан дахаро‚ шу Iеха ма дойла Делаца Iехадаларо.",
3297,"Баккъалла а, Далла гергахь ду сахьтан Iилма (къематде х1оттар хаар)‚ Цо доссадо догIа‚ Цунна хаьа беран цIа чохь дерг а. Синна ца хаьа‚ хIун карадийр ду ша кхана‚ синна ца хаьа‚ муьлхачу лаьттахь ша лийр ду. Баккъалла а, Дела хууш верг а ву /къайлаха дерг‚ гучахь дерг санна/, девзаш верг а ву.",
3298,Алиф-лāм-мūм<sup>1</sup>.,<p>Оцунах лаьцнарг хьалха деана. Делаца Шеца там болчу кепара нисвалар.</p>
3299,Жайна охьадоссор /ду хIара/‚ шена чохь шеко йоцуш‚ Iаламийн Дегара<sup>1</sup>.,<p>Делера.</p>
3300,"Я цара олу: ""Цо (Мухьаммада) кхоьллина /харцдерг/ ду иза""? ХIаъ‚ иза бакъдерг ду хьан Кхиош-кхобучуьнгара ахь къомана кхерам тасархьама‚ хьол хьалха шайга цхьа а кхерамча веана воцчу‚ уьш нийсачу новкъа хIуттур бацара-те?",
3301,"Дела ву Ша стигланаш а‚ латта а, цу шинна юккъехь мел дерг а кхоьллинарг ялх дийнахь<sup>1</sup>‚ тIаккха дIанисвелира Иза Iарша<sup>2</sup>тIехь. Ма вац шуна Иза воцург цхьа а вали а (доттагI)‚ цхьа а гIодаккхархо а‚ аш ойла ца йо-те?","<p>К1ирандийнахь долийна, п1ерасканахь чекхдаьккхина.</p> | <p>Хьажа ""ТIахIа"" суратан 5-г1а аят.</p>"
3302,Омра дIасадоькъу Цо стиглара лаьтта тIе‚ тIаккха иза (омра) Цунна тIе айло дийнахь‚ шен барам эзар шо долуш аш дагардечу кепара.,
3303,"Иза ву хьуламехьдерг а, гучахьдерг а хууш верг а. Веза верг а‚ къинхетаме верг а /ву Иза/.",
3304,Иза ву Ша мел кхоьллинарг хазчу куьцара дина. Адам кхолла волавелла Иза поппарах.,
3305,ТIаккха цуьнан т1аьхье хилийтира Цо ладамбоцчу хинан тIадамах<sup>1</sup>.,"<p>Т1адам – кхузахь а, кхечу меттехь а: сперма, оралла.</p>"
3306,ТIаккха Цо иза нисвира‚ Цо диллира цу чу Шен сих /са/‚ Цо хилийтира шуна хазар а‚ бIаьрса а‚ дегнаш а. Ма кIеззиг ду-кх аш шукур дийриг.,
3307,"Цара элира: ""Тхо дайча лаьттахь<sup>1</sup>‚ тхо керлачу кхолларехь хир дуй (юхадендийр дуй)?"" ХIаъ‚ уьш шайн Кхиош-кхобучунна дуьхьалкхетарна керстахили.",<p>Тхо дайча лаьттахь – тхо кешний чохь дахкаделла дайна д1адахча.</p>
3308,"Ахь āла: ""Долуьйтур ду шу даларан малико<sup>1</sup>‚ ша шуна тIе хIоттина долчу‚ тIаккха шайн Кхиош-кхобучунна тIе шу дIадерзор ду.",<p>Даларан малико: Мовкалмавто - са уьйцучу малика 1израила.</p>
3309,"Хьуна гуш балхьара и къинош дийнарш шайн кортош охьатаIина шайн Кхиош-кхобучунна хьалхахь /олуш/: ""Тхан Кхиош-кхобург‚ гина тхуна‚ хезна тхуна‚ юхадерзадехь тхо /дуьнен чу/ −дика Iамал йийр яра оха‚ тхо /хIинца шеко йоццуш/ тешна ду"".",
3310,"Тхуна лиънехьара, Оха лур бара хIор сине шен нийса некъ‚ делахь а, бакъхили-кх Соьгара дош: ""Юзанне а юзор ма ю Ас жоьжахати жинех а, нахах а- /царах Далла 1еса хиллачарах/ массарах а"".",
3311,Iовша /Iазап/ хIокху шайн /къемат/ денна дуьхьалкхетар аш дицдарна - Оха шу а дицдина. Iовша гуттаренан Iазап шаьш /дуьненахь/ деш хилларг бахьанехь.,
3312,"Баккъалла а, тешаш бу Тхан аятех, шайна уьш хьехийча, сужудане бегаш берш‚ шайн Кхиош-кхобучунна хастам барца тасбахь деш берш‚ шаьш кура а ца бовлуш.",
3313,Церан агIонаш айло /буьйшачу/ меттигашкара<sup>1</sup>‚ шайн Кхиош-кхобучуьнга кхойкху цара (Цуьнан Iазапах) кхерарца а‚ (Цуьнан къинхетаме) догдахарца а‚ Оха шайна деллачу рицIкъех /дикчу агIора/ харжаш йо цара.,<p>Уьш кIеззиг буьйшу Далла гIуллакх дар бахьанехь.</p>
3314,Ца хаьа синна‚ хIун шайна хьулйина ю бIаьргашна езачарах шаьш йина хиллачу Iамална дуьхьал.,
3315,Ткъа муъмин стаг хилла песакх<sup>1</sup>стагах тера? Нис ца ло уьш<sup>2</sup>.,<p>Песакъ – цхьацнахь 1аьрбаша ма олу فاسق фасикъ – Далла муьт1ахь хиларх д1авирзинарг.</p> | <p>Цхьатерра ца хуьлу уьш −муъма а‚ песакх а.</p>
3316,Ткъа ийман диллинарш а‚ дика Iамалш йинарш а −царна бошмаш ю чугIойла‚ хьешана санна кечйина йолу цара йина хилла Iамал бахьанехь.,
3317,"Ткъа песакх хилларш а −церан чугIойла /жоьжахатин/ цIе ю. Царна цу чуьра арабовла мел лии, −цу чу юхаберзор бу уьш‚ цаьрга эр ду: ""Iовша шайна цIеран Iазап‚ шаьш иза харцдеш хилла долу"".",
3318,"Оха Iовшанне а Iовшийтур ма ду цаьрга дайа Iазап<sup>1</sup>/эхартан/ доккха Iазапал хьалха, юхабоьрзур бацара-те уьш /къиношдечух/.",<p>Дуьненахь баланаш тIекхуьссуш.</p>
3319,"Ткъа мила ву зуламе шен Кхиош-кхобучун аяташ шена хьехадеш тIаккха царах дIавоьрзуш волчул? Баккъалла а, Тхо къинош диначаьргара бекхам оьцур берш ма ду.",
3320,Оха деллера Мусага жайна −хьо ма хилалахь шеконехь цуьнца вовшахкхетарна<sup>1</sup>. Оха хилийтира цунах (Тавратах) нийса некъ Исраилан кIенташна.,"<p>Лайлатул Исраъ буьйсана Мухьаммад вовшахкхийтира цуьнца – Мусаца. Сабунийна хетарехь,цуьнца– Делан жайнаца. ""Хьо шеконехь ма хилалахь, хIай Мухьаммад, и Делан жайн Къуръан хьайга кхачарах, Мусага Таврат кхачарах терра"". Иштта тайп-тайпана маьIна дина ""цуьнца"" бохучун. Дуккхачара хIара тIаьхьарниг толийна.</p>"
3321,"Оха хилийтира царах имамаш‚ шаьш нисбелла болу Тхан омраца, шаьш собаре хиллачул тIаьхьа. Уьш хилира Тхан аятех ч1ог1а тешаш.",
3322,"Баккъалла а, хьан Кхиош-кхобучо къастор ду царна юккъехь къематдийнахь церан хиллачу хилпалонехь.",
3323,"Ткъа Оха царал хьалха мел хIаллакйинчу тIаьхьенаша а нис ца бо-те уьш /бакъдолчунна тIе/? Уьш д1асалелаш ма бу церан гIишлошкахула. Баккъалла а, цу чохь /Тхо бакъхиларан/ делилаш ду-кх! Царна ца хозу-те?",
3324,Царна ца хаьа-те Оха д1алоллу хи /дакъаделла/ этIачу лаьттана тIе‚ цуьнца ялта арадолуьйту −цунах ма дуу церан бежнаша а‚ цара шаьш а?! Царна ца го-те?,
3325,"Цара (дин харцдечара) олу: ""Маца хир бу /шуна/ толам<sup>1</sup>/тхуна тIехь/, шу бакълуьйш хиллехь?""","<p>Толам – 1аьрбашха: الفتح Аль-фатхь. Оцу дешан дуккха маь1наш ду. Оцунца Далла луург, аль-Муджах1идана а, кхечу 1еламнахана а хетарехь, къематде ду. «Вайна юккъехь дерг къестар ду къематдийнахь, тхуна ялсамани, шуна жоьжахати хуьлуш». – Олуш хилла бусалбанаша керстанаша шаьш хьийзош. «Маца хир ду и къематде?» - олуш хилла керстанаша, ца бешаш. Оцу къематдийнахь дохкобевр бу керстанаш, тек цунах т1аккха пайда хир бац. Къематде деъначул т1аьхьа диллина ийман а, дина тоба а къобалдийр дац.</p>"
3326,"Ахь āла: ""Толаман дийнахь пайда бийр бац цатешачарна церан иймано‚ уьш тIаьхьатоттур а бац"" /тōба дан/.",
3327,ДIаверза царах‚ хьоьжуш Iелахь‚ уьш бу хьуна хьоьжуш Iеш.,
3328,"ХIай пайхамар! Делах кхералахь‚ хьо муьтIахь ма хилалахь керстанашна а‚ мунепакъашна а. Баккъалла а, Дела хили хууш верг а‚ хьукам /нийса/ деш верг а.",
3329,"Хьо тIаьхьахIотта хьайга вехьешца<sup>1</sup>хьан Кхиош-кхобучуьнгара дог1учунна. Баккъалла а, Дела хили аш дийриг сов дика хууш.",<p>Вехьий – 1аьрбашха: وحىвахьйун– Делера хаамаш; Дала Джабраил маликехула пайхамаре доссош хилла долу Къуръанан аяташ.</p>
3330,Ахь Далла т1е таваккал<sup>1</sup>де −кхачо хили Делаца векал<sup>2</sup>.,<p>Хьо Далла тIе товжа айхьа дечу гIуллакхехь.</p> | <p>Кхачо хили Делаца векал – и Дела ахь Шена т1едиллина муьлхха г1уллакх кхочушдалуш ву.</p>
3331,Ца дина Дала цхьанна стагана ши дог цуьнан кийрахь‚ ца хилийтина Цо шун зударех‚ аш шайга шун баккъаш шайн нанойн баккъашка тера хета‚ аьлла болчу‚ шун наной<sup>1</sup>‚ аш долабаьхначу берийх шуна кIентий ца хилийтина Цо. Иза шун дош ду шун багенашца /олуш долу/. Дала олу бакъдерг‚ Цо нисво нийсачу новкъа.,"<p>Iаьрбаша шаьш зуда юьтуш цуьнга олуш хилла: ""Хьан букъ сан ненан букъах тера хета суна"". Иштта шен нана санна, хьарам еш хилла цо иза шена. Царах шун наной ца хуьлу‚ боху Къуръано.</p>"
3332,"Шайн дайшка дIакхайкха<sup>1</sup>уьш −иза ду мелхо а нисдерг Далла гергахь. Шуна церан дай ца бовзахь, −шун вежарий а бу уьш динехь‚ шун доттагIий а бу. Шуна къа дац шу шегахь гIалатдаьллачуьнгахь‚ аш дагалаьцначуьгахь бен. Хили Дела т1ех гечдеш верг а‚ къинхетаме верг а.","<p>Шайн цIарна тIе ма баха уьш‚ шаьш тIелаьцна болу кхечеран бераш, шайн дайн ц1арт1ахь бита уьш. Нагахь санна да вевзаш вацахь, Делан лен ву ала (1арбашха: عبد الله1абдуллах1, муьлхха 1абд хьалхахь долу ц1е).</p>"
3333,Пайхамар таме<sup>1</sup>ву муъмин нахана шайл а‚ цуьнан зударий церан наной бу. Гергарнаш цхьаберш вукхарал таме бу Делан жайнахь /кхечу/ муъмин нахал а‚ хIижар дихкинчарал<sup>2</sup>а‚ аш шайн доттагIашна диканиг деш далахь бен<sup>3</sup>. Хили иза жайнахь дIаязделла.,"<p>Мелхо а гергара.</p> | <p>Маккара Мадинате дIакхелхинарш.</p> | <p>Шун ирс оьцур берш шун гергарнаш бу (дай‚ кIентий и. дI. кх.)‚ динехь болу вежарий‚ я хьоьца хIижар динарш боцуш. Аш царна совгIатна луш елахь (ирс доцуш),иза мега. Хьалха Мадинате д1а ма кхелхинехь,мух1ажираш вовшашкара ирс оьцуш хилла, гергарлонашка ца хьоьжуш. Ткъа х1инца, бусалбанаш ч1аг1белча, и хьукам д1адоккху Дала: ирс гергарчара оьцур ду вовшийн, боху.</p>"
3334,Оха схьаийцира пайхамарашкара чIагIам‚ хьоьгара а‚ Нухьера а‚ ИбрахIимера а‚ Мусагара а‚ Маръяман кIантера Iийсагара а. Оха схьаийцира цаьргара чIогIа чIагIам<sup>1</sup>.,<p>Шайна тIедиллина хIума кхочушдийр ду шаьш‚ аьлла.</p>
3335,Цо (Дала) бартхаттархьама бакълуьйчаьрга шайн бакълерах. Кечдина Цо керстанашна лазош долу Iазап.,
3336,ХIай ийман диллинарш! Аш дагадайта шайна хилла Делан ниIмат −шуна деара /маликийн/ эскар −Оха бахийтира царна тIе мох<sup>1</sup>а‚ эскар а‚ шуна ша гуш доцу. Хилира Дела аш дийриг гушверг.,"<p>Мадинатана тIе керстаний тобанаш лата кечъелча,пайхамаро (Д.с.х.ц.) парисойн Салмана хьехарца юьрта гонахьа доккха ор (1аьрбашха: خندق Хундукъ) даккха, аьлла, омра дира. Керстанийн эскарш цунна сехьа бовла ца луш четарш тоьхна лаьттийра баттахь сов. Т1аккха Дала чIогIа мох балийтина, маликийн эскар дахийтина бохийра уьш. Хундукъ г1азот (غزوة الخندق ) я Тобанашца г1азот (غزوة الاحزاب ) аьлла ч1аг1делла и исторехь. Иза хилира Х1ижран терахьан пхи шо даьлча, шавваль беттахь. Бусалбанаш 3 эзар стаг вара, мушрикунаш – 10 эзар, х1етте а Делан г1оьнца туьйлира бусалбанаш, сурато ма дуьйцу.</p>"
3337,Уьш баьхкира шуна тIе шун тIехула а‚ шун бухахула а −/шун/ бIаьргаш хьен тIе бевлира‚ дегнаш къамкъаргашка кхечира‚ шуна мотталора Делах лаьцна цхьацца /нийса доцу/ моттадаларш.,
3338,Цигахь зийра муъмин нах‚ /церан дегнаш кхераделла/ чIогIа тохаделира<sup>1</sup>.,"<p>Мохк бегош санна деттаделира церан дегнаш ч1ог1а кхераделла Дала шайна т1е, уьш зерхьама, кхерам, т1ом, мацалла т1екхоьссича.</p>"
3339,"/Ахь дагадаийта/ мунепакъаша а‚ шайн дегнашкахь цамгар йолчара<sup>1</sup>а элира: ""Дала а‚ Цуьнан элчано а вайца йина ваIда Iехор бен ма дац"".",<p>Дегнашкахь цамгар ерш – шайн ийман ледар берш.</p>
3340,"/Ахь хьахаде/: царах цхьана тобано элира: ""ХIай Ясрибан<sup>1</sup>бахархой! Шуна латта меттиг яц /тIом бан/‚ юхадерза<sup>2</sup>"". Царах цхьа кхиерг (тоба) пайхамаре /ц1ахь йиса/ пурба деха йолаелира‚ олуш: ""Тхан цIенош даьсса ду"". Даьсса ма дац уьш −царна луург бовдар ду-кх /тIамтIера/.","<p>Ясриб −Мадинат гIалин хьалха хилла йолу цIе.</p> | <p>Уьш хилла Авас бин Къайзий а, цунна т1аьхьах1оьттинарш а, Убай бин Салул а, цуьнан накъостий а – Мадинатехь бехаш хилла коьрта мунепикъаш. Цара аьлла хилла г1азоте баьхкинчу нахе: «Ма латта кхузахь, Мухьаммад вите ц1а г1о».</p>"
3341,"Царна чубахкитича цуьнан (гIалин) йисташкахула‚ тIаккха цаьрга питна<sup>1</sup>дийхича, −и лур ма дара хьуна цара‚ цхьа кIеззиг хьоьжуш лаьттар а ма бацара хьуна уьш.","<p>Муъмин нахана дуьхьал бовла,аьлча - и кхочушдийр ма дара цу мунепакъаша.</p>"
3342,Уьш хьалха а хилира Делаца ваIда еш‚ шаьш довдур дац /тIамтIера/‚ бохуш. Хили Делан ваIда жоп доьхуш.,
3343,"Ахь āла: ""Пайда бийр бац шуна довдаро шу даларх я дайарх девдича, кIеззиг бен бахам хир бац шуна т1аккха а"".",
3344,"Ахь āла: ""Мила ву иза ша Делах шу лардийр верг, Цунна шуна цхьа зен лиъча‚ я Цунна шуна цхьа къинхетам лиъча? Цара карор ма вац шайна Дела воцург цхьа а вали а‚ цхьа а гIоьнча а"".",
3345,"Бевза Далла шух новкъарло еш берш /нах гIазоте ца бохуьйтуш/‚ шайн вежаршка олуш берш: ""Схьадуьйла тхо долчу /ма гIо гIазоте/!"" Цхьа кIеззиг бен ца бира цара (мунепакъаша шуьца цхьана) тIом (гIазот),",
3346,"/Иза а/ шуна /безамций, доглазарций/бIаьрмециг хуьлуш а бен. Кхерам беъча,хьуна гира уьш хьоьга хьоьжуш шайн бIаьргаш хьийзаш,валан хорша еанарг санна. Кхерам дIабаьлча,шух чекхдохур ду цара чIиран меттанаш дикачунна бIаьрмециг хилла. Уьш ийман диллина бац хьуна‚ Дала д1аяйа хьуна церан Iамалаш. Иза хилира Далла атта.",
3347,"Царна моьтту и тобанаш<sup>1</sup>дIа ца яхна. И тобанаш еъча,царна лаьа кхелхаш лелачу Iаьрбийн юккъехь дIасалеларш<sup>2</sup>хила‚ шун хабарш хоьттуш. Шун юккъехь хилча а,кIеззиг бен тIом бира бацара цара.",<p>Керстанийн эскарш.</p> | <p>Кочевникаш.</p>
3348,"Баккъалла а, шуна хилира Делан элчанехь хаза масал-/шух/ Деле а‚ тIаьхьарчу дийне а дог дохуш волчунна а‚ дуккха а Дела хьехош волчунна а<sup>1</sup>.","<p>Ц1ена бусалба стагана, Делера меле дог дохуш волчу, цуьнан 1азапах кхоьруш волчу, Делан элчано хаза масал гойту шена т1аьхьах1отта.</p>"
3349,"Муъмин наха, шайна и /т1ом бан йог1у керстанийн/ тобанаш гича‚ элира: ""ХIара ю Дала а‚ Цуьнан элчано а вайца йина ваIда‚ бакълина Дела а‚ Цуьнан элча а"". /Цу гIуллакхо/ уьш алсам ца боху ийманца а‚ муьтIахь хиларца а бен.",
3350,Муъмин нахах цхьа божарий бу шаьш бакъйина шайн Делаца хилла йолу ваIда‚ царах шен Iожалла т1екхаьчнарг (велларг) а ву‚ царах /г1азотехь вала/хьоьжуш верг а ву‚ цхьа а хийцам ца бина цара /шайн Делаца хилла ваIдин/,
3351,"Дала ял ялархьама бакълийначарна шайн бакълерца‚ Iазап дархьама мунепакъашна,Шен лаахь‚ я гечдархьама царна. Баккъалла а, Дела хили гечдеш верг а‚ къинхетаме верг а.",
3352,Дала юхаберзира цатешнарш шайн оьгIазаллица‚ ца кхиира уьш дикчух. Кхачо хилийтира Дала муъмин нахана тIамах<sup>1</sup>. Хили Дела нуьцкъала верг а‚ веза верг а.,"<p>ТIом ца беш, хIаллакхилла юхабирзира цатешарш.</p>"
3353,/Дала/ охьабоссийра жайнан ох1лах царна гIо дина хилларш<sup>1</sup>шайн чIагIонашкара‚ Цо кхоьссира церан дегнашка кхерам‚ цхьаберш аш бойу‚ цхьаберш аш йийсаре луьйцу.,"<p>Уьш бара жуьгтийн къаризаттайпан нах. Бусалбанашца хилла болу барт бохош царах лата беъначу къурайшин мушрикунийн аг1ор бевлира уьш. Т1аккха мушрикунаш шайна даккхий зенаш хилла Мадинатан гонахьара д1абевдича, Делан элча (Д.с.х.ц.) шен эскарца т1евирзира оцу шайна тешнабехк бинчарна. Эшийна шаьш ч1аг1белла хиллачу б1евнашкара охьабоссийра уьш. Са1ад бин Му1азан хьукамца ч1ог1а та1зар дира царна божарий бойуш, зударий йийсаре луьйцуш. И хилира х1ижран терахьца 5-чу шарахь.</p>"
3354,Цо ирсана шуна делира церан латта а‚ церан цIенош а‚ церан бахам а‚ /кхин/ аш хьешна доцу лаьтта а. Хили Дела массо а хIуманна тIехь ницкъ болуш<sup>1</sup>.,<p>Иштта жуьгташа чIогIа чIагIйина хилла йолу Хайбар гIала а яккхира бусалбанаша х1ижран 6-чу шарахь.</p>
3355,"ХIай пайхамар! Ахь āла хьан зударшка: ""Шу делахь дуьненан дахар дезаш‚ цуьнан хазалла а /езаш/‚ схьадуьйла −ас йитинчу зудчунна дог1ург лур ду шуна‚ хазачу кепара паргIатдохур ду шу<sup>1</sup>.","<p>Дуьтур ду шу. Делан г1оьнца пайхамара, мостаг1ийн тобанаш эшийна, жуьгтийн къаризат а, надир тайпанаш эшийна, церан бахам бусалбанийн долабаьккхича, цуьнан зударшна моттаделира жуьгтийн зударшкахь хилла йолу хазаллаш шайна хила еза аьлла. Цара Делан элчанна гонахь а хиъна, цуьнга элира: «Х1ай Делан элча! Парисойн паччахьан Кисран а, Румойн паччахьан зударий хазаллашкахь бу, ткъа тхо, хьуна ма го, х1окху пекъараллехь ду.» Цара и паччахьийн зударийн бахам шега бехарх пайхамарна ч1ог1а цатам белира. Т1аккха Дала доссийра и аяташ.</p>"
3356,"Шу делахь везаш Дела а‚ Цуьнан элча а‚ тIаьхьа хир йолу хIусам а (ялсамане), −Дала кечйина шух диканиг дечарна сийлахь- йоккха ял.",
3357,ХIай пайхамаран зударий! Шух билгала ирчаниг деанчунна −шозза алсам хир ду цунна Iазап. Хили иза Далла атта.,
3358,Шух<sup>1</sup>Далла а‚ Цуьнан элчанна а муьтIахь хилларг а‚ дика Iамал а йинарг −цунна ял лур ю Оха шозза. Оха цунна кечдина сийлахь рицкъ.,<p>Х1ара къамел пайхамаран (Дссхц) зударшка ду.</p>
3359,"ХIай пайхамаран зударий! Шу дац зударех цхьанга а тера. Шу /Делах/ кхоьруш делахь,ма хила дашца кIеда /хийрачу божаршна/ −тIаккха шен дагчохь цамгар ерг тIехьийзар ву‚ аш āла дика дош<sup>1</sup>.","<p>Кхузахь Дала боху пайхамаран зударшка а, царгахула массо а муъминнехан зударшка а: хийрачу божаршца эвхьаза ма хила, оьзда 1е. Нагахь хийра божарий царца забарш ян г1ертахь, шайна и забарш ца оьший хаийте д1абахийта, шаьш ала дезарг а алий. Хьадисехь ду боьрша стаг а, хийра зуда а шаьш цхьаначохь малаьттийла,аьлла,латтахь,царца кхоалг1аниг шайт1а ду, аьлла.</p>"
3360,"Шайн цIеношкахь совца‚ кеч ма ло хьалхалера жехIаллин кечдаларца. Ламаз а хIоттаде‚ закат а ло‚ Далла а‚ Цуьнан элчанна а муьтIахь хила. Баккъалла а, Далла лаьа, /хIай пайхамаран/ цIийнан охIла, шух боьху хIума дIадаккха а, шу цIандан а цIандарца.",
3361,"Дагадайта шайн цIеношкахь доьшуш долу Делан аяташ а‚ хьикмат<sup>1</sup>а. Баккъалла а, Дела хили дика кхеташ верг а‚ сов дика хууш верг а.",<p>Хьикмат – хьекъалалла.</p>
3362,"Баккъалла а, бусалба божарий а‚ бусалба зударий а‚ муъмин божарий а‚ муъмин зударий а‚ /Делах/ кхоьруш болу божарий а‚ /Делах/ кхоьруш болу зударий а‚ бакълуьйш болу божарий а‚ бакълуьйш болу зударий а‚ собаре болу божарий а‚ собаре болу зударий а‚ /Далла/ муьтIахь болу божарий а‚ /Далла/ муьтIахь болу зударий а‚ сагIа луш болу божарий а‚ сагIа луш болу зударий а‚ марха кхобу божарий а‚ марха кхобу зударий а‚ шайн эвхье йолу меттигаш<sup>1</sup>ларош болу божарий а‚ зударий а‚ дуккха Дела хьехош волу божарий а‚ зударий а −кечдина Дала царна гечдар а‚ сийлахь-йоккха ял а.","<p>Эвхье йолу меттигаш – 1оврат. Хийрачу нахана дег1а т1ехь гучу ца яха еза меженаш. Боьршачу стеган 1оврат ц1онган а, гоьлийн юкъ ю, ц1онга чу а лоцуш. Зудчун 1оврат хийрачу божарашна хьалхахь а, ламаз т1ехь а дерриге а дег1 ду, куьйгаш а, юьхь а йоцург.</p>"
3363,"Ца хилла<sup>1</sup>муъмин стагана‚ я муъмин зудчунна,Дала а‚ Цуьнан элчано а цхьа гIуллакх кхочушдича,шайн гIуллакхах /шайн дезарг/ харжан бакъо<sup>2</sup>. Далла а‚ Цуьнан элчанна а Iесаверг тилавелла билгалчу тиларца.","<p>Ца хилла – цкъа а хила йиш яц, хуьлийла а дац, уьш бусалба белахь.</p> | <p>Къуръано а‚ суннато а динчунна муьтIахь хила беза уьш‚ шаьш бусалбанаш белахь.</p>"
3364,"/Хьажал/ ахь ма элира Дала а‚ ахьа а шен ниIмат деллачуьнга<sup>1</sup>: ""Хьайгахь кхаба хьан зуда‚ Делах кхера!"" Ахь хьулдийра хьайгахь Дала гучудоккхург. Хьо кхоьрура нахах‚ ткъа Дела мелхо а там болуш вара хьо Шех кхера. Зайда цуьнца шен лаам кхочушбича (цо иза йитича, Iиддат чекхдаьлча)‚ Оха иза хьуна ялийра муъмин нахана хало ца хилийтархьама шаьш дай хIоьттинчу кIентийн зударий бало цара шайн царца долу гIуллакх чекхдаькхича (шарIехь уьш битича). Хили Делан гIуллакх дина даьлла.","<p>Делан элчано ша да хIоьттинчу кIантана Зайдана‚ Хьарисатан кIант‚ зуда ялийна хилла Асадийн Зайнаб. Зайд цуьнца тарлуш ца хилла. И пайхамаре ша цуьнца къастойта веана. Ткъа Дала пайхамаре хьалха хаийтина хилла и Зайнаб хьан зуда хир ю‚ аьлла‚ иза ахь ялае‚ аьлла‚ Зайда йитича. Доьдуш долчу Iадатехь и яло ца мегаш хилла. Ткъа Дала и Iадат, нийса цахилар гойтуш,дохош ду кху аятаца. Цхьадолчу жайнашкахь оцунах лаьцна дукха харц х1уманаш дуьйцу. Ишттачарах ду: Делан элчанна гинера, боху, Зайда ялинчул т1аьхьа Зайнаб. И хазъелла, цо элира, тов: « سبحان ألله مقلب ألقلوب Субхьаналлах1! Мукъаллибал къулуб» (Хастамберг, дегнаш хьийзориг ву-кх Хьо, Дела!).И хезира, бах, Зайнабна – цо дийцира Зайде. Т1аккха Зайд веара элчанна т1е Зайнабца къаста лууш ву ша, бохуш. Т1аккха цо и шена ялийра, боху. И хабар доккха эладита ду, Ислам динан мостаг1аша я и цадевзачара даржош долу, сийлахь волчу пайхамарна 1оттар а ю иза.И дийца-м , муххале а, дагдайта а мегар дац. И мог1аречу сгагана а оьзда доцу х1ума ду, ткъа муха долуьйтур дуи Дала уггар вазвинчу стага?!! Цкъа а долуьйтур дац! Бекъдерг вай хьалха далийнарг ду.</p>"
3365,Пайхамарна хало хила мегар дац Дала Шена тIе диллинчуьнгахь −Делан Iадат /ду иза/ хьалха баханчаьргахь а хилла. Хили Делан гIуллакх азаллехь кхочушхилла.,
3366,Ишттанаш бу уьш (хьалхабаханарш) шаьш Делан элчаналла кхочушдина‚ Цунах кхоьруш болуш‚ Дела воцучех цхьаннах ца кхоьруш. Делаца кхачо хилла хьесапдийриг.,
3367,"Ца хилла Мухьаммад шун божарех цхьаннан а да‚ делахь а,Делан элча а‚ пайхамарийн мухIар а ду иза<sup>1</sup>. Хили Дела массо а хIума хууш верг.",<p>ТIаьххьара пайхамар ву иза. Х1окху аято боху Зайд пайхамаран к1ант хуьлуьйла дац.</p>
3368,ХIай ийман диллинарш! Хьехаве Дела дукха хьехаварца.,
3369,Тасбахь де Цунна Iуьйранна а‚ суьйранна а.,
3370,Иза ву шух къинхетамбеш верг‚ Цуьнан маликаш а /ду шуна гечдар доьхуш/‚ шу боданера серлонга дахархьама. Иза хили муъмин нахах къинхетамбеш верг.,
3371,Церан маршалла Цунна дуьхьалкхийтинчу дийнахь −салам ду. Цо кечйина царна сийлахь ял.,
3372,"ХIай пайхамар! Баккъалла а, Оха вахийтина хьо теш хилла‚ кхаъанча хилла‚ кхерамча хилла.",
3373,Деле кхойкхуш верг а хилла Цуьнан пурбанца‚ нуре чиркх а хилла /вахийтина хьо/.,
3374,Ахь кхаъ баккха муъмин нахана царна Делера йоккха комаьршалла<sup>1</sup>ю‚ аьлла.,<p>Комаьршалла- кхузахь: даккхий совг1аташ ялсаманехь.</p>
3375,МуьтIахь ма хилалахь /Делах/ цатешачарна а‚ мунепакъашна а‚ дита церан /хьуна деш долу/ халахетарш<sup>1</sup>. Далла тIе товжа. Кхачо хили Делаца векал.,<p>Терго ма е церан.</p>
3376,"ХIай ийман диллинарш! Аш муъмин зударий балийча‚ тIаккха уьш битича шу царах хьакхадалале<sup>1</sup>,шуна царна тIехь цхьа Iиддат<sup>2</sup>дац аш терго ян дезаш. Ло царна шайн пайда эццал хIума<sup>3</sup>‚ хазчу кепара бита уьш.","<p>Шу царна гергадахале майрачун а, зудчун а юкъаметтигца.</p> | <p>Iиддат−зуда кхузза цIанлун хан (3 бутт гергга). Зуда ялош (марехь хилларг)‚ юьтуш терго ян еза цу хенан.</p> | <p>Нагахь санна аш урду хьахийна ца хиллехь‚ хьахийна хиллехь −ах урду ло царна.</p>"
3377,ХIай пайхамар! Оха хьанал бина хьуна хьан зударий‚ ахь шайна мах<sup>1</sup>белла болу‚ хьан аьтту куьйга доладинарш<sup>2</sup>хьуна Дала хIонсана беллачарах‚ хьан ден вешин мехкарий а‚ хьан ден йишин мехкарий а‚ хьан ненан вешин мехкарий а‚ хьан ненан йишин мехкарий а‚ шаьш хьоьца хIижар дина болу; /кхин муьлхха/ муъмин зуда а‚ цо ша пайхамарна дIалахь‚ пайхамарна иза ялон а лаахь‚ еккъа хьуна а /хIай пайхамар/ хуьлуш кхин муъмин нахана йоцуш. Тхуна хии‚ хIун тIе диллина Оха царна шайн зударшкахь‚ аьтту куьйгаша дола-диначаьргахь а‚ хьуна хало ца хилийтархьама. Хили Дела гечдеш верг а‚ къинхетаме верг а.,<p> Урдо.</p> | <p>Аьтту куьйга доладина зударий −дин бахьанехь тIом беш кара беана болу мостагIийн зударий. Кхин оцунах лаьцнарг хьалха деана.</p>
3378,"Ахь тIаьхьатоттур ю хьайна луург царах<sup>1</sup>, хьайна тIелоцур ю хьайна луург; хьайна езахь айхьа /хьалха/ юьстах яьккхиначарах −къа дац хьуна /хьо цунна тIевахарх/. Иза мелхо а герга ду церан бIаьргаш бузарна<sup>2</sup>‚ уьш сингаттаме цахиларна /и Делера дуй хиъча/‚ уьш реза хиларна а ахьа шайна деллачух −уьш массо а. Далла хаьа шун дегнашкахь дерг. Хили Дела хууш верг а‚ /массо а хIума шен-шена меттиге дIанисдеш верг а/, /къиношна дуьхьал таIзар дарехь/сих ца луш верг а","<p>Хьан зударех −и йолчу вахарехь. Сабунис иштта даьстина и аят: «Хьан бакъо ю, хIай Мухьаммад, хьан зударех хьайна луург йита а, хьайн луург кхаба а.»</p> | <p>Хазахетарна.</p>"
3379,Хьанал бац хьуна зударий царал сов а‚ уьш хийцабар а /кхечу/ зударех‚ церан хазалло хьо цецваккхахь а‚ хьан аьтту куьйго доладинарш боцурш. Хили Дела массо а хIуманна тIехь терго еш верг.,
3380,"ХIай ийман диллинарш! Пайхамаран цIеношна чу ма гIолаша шайна пурба делчи бен кхача баа, /тIаккха а дукха хьалха ма гIолаш/ и /кхача/ кечбина баларе хьоьжуш ца Iан. Мухха делахь,шайга кхийкхича, −чу гIо. Шаьш хIума йиъча,дIасадаржа‚ хабарна юкъа а ца гIош. Баккъалла а, шун иштта хиларо пайхамарна новкъарло йо‚ цунна шух эхь хета /шуьга ала/. Далла эхь ца хета бакъдолчух. Аш цаьрга (элчан зударшка) цхьа хIума ехахь‚ аш еха и цаьрга кирхьана дехьахула. Иза мелхо а цIена ду шун дегнашна а‚ церан дегнашна а. Шуна мегара дац Делан элчанна новкъарло ян а‚ цуьнан зударий балабан а цул тIаьхьа цIеллигацIа. Баккъалла а, иза хили Далла гергахь деза- доккханиг (къа).",
3381,"Аш гучудаккхахь а цхьа хIума‚ я хьулдахь и −баккъалла а, Дела хили массо а хIума хууш верг.",
3382,"Къа дац царна (зударшна‚ кхоччуш хьул ца белча)шайн дай‚ шайн кIенташна‚ шайн вежаршна‚ шайн вежарийн кIенташна‚ шайн йижарийн кIенташна‚ шайн /хьалхахь болчу/ зударшна‚ шайн аьтту куьйгаша доладиначарна хьалхахь. Делах кхералаш /шу зударий −хийрачу божаршна гучудовларехь/. Баккъалла а, Дела хили массо а хIуманна тIехь теш.",
3383,"Баккъалла а, Дала а‚ Цуьнан маликаша а салот<sup>1</sup>дуьллу пайхамарна. ХIай ийман диллинарш! Аша а дилла цунна салот‚ салам ло маршаллица.","<p>Дала пайхамарна салот диллар −Дала Мухьаммад пайхамар (Д.с.с.х.ц.) хеставар ду Шен дезчу маликийн гергахь‚ цунах къинхетам бар ду. Маликаша салот диллар цара Деле пайхамарна къинхетам а, дозалла а дехар ду.</p><p>  Маликаша пайхамарна салот диллар −цара цунна массо а дика мел дерг а, къинхетам а боьхуш Деле до1а дар ду.</p>"
3384,"Баккъалла а, Далла а‚ Цуьнан элчанна а халахоьтуьйтуш берш −Дала неIалт аьлла царна дуьненахь а‚ эхартахь а‚ кечдина царна сийсаза Iазап.",
3385,"Муъмин божаршна а‚ муъмин зударшна а, цаьргара даьлла х1умма а доццушехь<sup>1</sup>, халахоьтуьйтуш берш -цара дехьна доккха эладита а‚ билгала къа а.",<p>Бехке боцчу муъмин нахана халахоьтуьйтучарна доккха къа ду.</p>
3386,ХIай пайхамар! Āла хьан зударшка а‚ хьан мехкаршка а‚ муъмин нехан зударшка а шайна тIе шайн оба (паранжа‚ парду) узийла цара. Иза мелхо а герга ду уьш бовзарна а‚ царна халахетар цадарна а. Хили Дела гечдеш верг а‚ къинхетаме верг а.,
3387,"Мунепакъаш а‚ шайн дегнашкахь цамгар ерш а‚ Мадинатехь эладитанаш даржош берш а ца совцахь,Оха хIоттор ма ву хьо царна тIе<sup>1</sup>. ТIаккха хьан лулахь уьш цигахь Iийр ма бац кIеззиг бен.",<p>Хьоьга 1азап дойтур ду царна.</p>
3388,Шайна неIалт хилларш /бу уьш/. Миччахь хилахь схьалоьцур ма бу уьш‚ бойур ма бу байарца.,
3389,Делан суннат ду иза‚ хьалха дIабаханчаьргахь а лелла. Хьуна каранне а карор ма бац Делан суннатана хийцам.,
3390,"Хьоьга хоьтту наха сахьтах<sup>1</sup>лаьцна. Ахь āла: ""Цуьнан Iилма Далла гергахь ду"". Стено хоуьйту хьоьга? −и сахьт-м герга-хилла а мега.",<p>Къематде.</p>
3391,"Баккъалла а, Дала неIалт аьлла цатешачарна‚ Цо кечйина царна жоьжахати.",
3392,Уьш лаьттар бу цу чохь гуттар. Царна карор вац цхьа а вали а‚ гIоьнча а.,
3393,"Оцу дийнахь шайн яххьаш цIерга ерзош,цара эр ма ду: ""Вай хилла хиллехьара Далла муьтIахь‚ элчанна муьтIахь!""",
3394,"Цара элира: ""Тхо Кхиош-кхобург‚ тхо муьтIахь хили тхан элашна а‚ тхан тхьамдашна а. Цара тили тхо /нийсачу/ некъах.",
3395,"Тхан Кхиош-кхобург‚ лōлахь царна шозза Iазап‚ доккха неIалт алалахь царна"".",
3396,ХIай ийман диллинарш! Шу ма хилалаш Мусана халахетар диначарах тера. Дала цIанвира иза цара аьллачух. Иза хилира Далла гергахь лоруш верг.,
3397,ХIай ийман диллинарш! Делах кхералаш‚ нийса дош алалаш.,
3398,Цо дика хуьлуьйтур ю шун Iамалш‚ гечдийр ду шуна шун къинош. Далла а‚ Цуьнан элчанна а муьтIахь верг −цо баьккхина боккха толам.,
3399,"Оха хьалхадиллира аманат<sup>1</sup>стигланашна а‚ лаьттана а‚ лаьмнашна а −уьш дуьхьал хилира и д1адахьан‚ уьш кхийрира цунах‚ и дIадихьира адамо. Баккъалла а, иза хили-кх зуламе верг а‚ ца хууш верг а.","<p>Аманат – 1аьрбашха: ألأمانة –Аманат -тешам. Кхузахь:перзаш, декхарш; закъалт. Далла дуьхьал ца хилира уьш. Уьш кхийрира шайна и Делан тешам д1абахьалур бац аьлла. Адам ца кхийрира и декхарш шене т1елаца.</p>"
3400,Дала Iазап дархьама мунепакъ божаршна а‚ мунепакъ зударшна а‚ ширк динчу<sup>1</sup>божаршна а‚ ширк динчу зударшна а‚ Дала тōба къобалдархьама муъмин божарийн а‚ муъмин зударийн а. Хили Дела гечдеш верг а‚ къинхетаме верг а.,<p>Делаца накъост лаьцначу.</p>
3401,Хастам бу Далла‚ Шена стигланашкахь а‚ лаьттахь а мел дерг долчу‚ Шена хастам болчунна эхартахь а. Иза хьикмате верг а ву‚ сов дика хууш верг а ву.,
3402,Цунна хаьа латтана чудулуш дерг а‚ оцунах схьадолуш дерг а‚ стиглара охьадогIуш дерг а‚ цига ирхдолуш дерг а. Иза къинхетаме верг а ву‚ гечдеш<sup>1</sup>верг а ву.,"<p>Гечдеш верг – дукха хьолехь и деъна غفور г1афур аьлла فعول фа1ул вазнехь. К1орггара сибат гойту цо. Т1аккха цуьнан маь1на хуьлу ""т1ех дукха къинхетаме Дела"", мел дукха къинош дарх, т1акка дохковаьлла, тоба дина сецначунна гечдеш волу.</p>"
3403,"Цатешачара элира: ""Сахьт (къематде) вайна догIур а дац"". Ахь āла: ""ХIаъ‚ сан Кхиош-кхобучух дуй боу ас‚ къайлаха дерг хууш волчу: данне а догIур долуш ду иза шуна"". Цунах (Делах) къайладер дац мискъала зарратал хIума стигланашкахь а‚ лаьттахь а‚ цул мелхо а жиманиг а, мелхо а доккханиг а‚ билгалчу жайна<sup>1</sup>чохь долуш а бен.","<p>Далла гергахь 1алашдина долу, шена чохь массо а х1ума д1аяздина долу жайна – Лавхь махьфуз. </p>"
3404,Ийман диллинчарна‚ дика Iамалш йиначарна ял ялархьама. Уьш бу шайна гечдар а‚ сийлахь рицкъ а хир дерш.,
3405,"Тхан аяташ талхо къахоьгуш берш, /уьш/ гIелдан гIерташ −царна Iазап ду лазош долчу таIзарах.",
3406,Шайна Iилма деллачарна<sup>1</sup>хаьа хьуна хьан Кхиош-кхобучуьнгара доьссинарг бакъдерг дуйла‚ ша /нах/ нисбеш долу веза волчун‚ хастаме волчун (Делан) новкъа.,"<p>Жайнан охIлах ийман диллинарш, Саламан кIант IабдуллахIих тера.</p>"
3407,"Цатешначара элира: ""Оха нисдой шу цхьана стагана<sup>1</sup>тIе‚ шуьга ша дуьйцуш волчу‚ шу ерриг кийсак хилла /кешний чохь/ дахкаделча, шу керлачу кхоллар чохь хир ду /юха дендийр ду/‚ бохуш волчу?",<p>Цара вуьйцург Мухьаммад пайхамар ву.</p>
3408,"Далла тIе харцдерг кхоьллина цо‚ я цуьнца жинаш ду"". ХIаъ‚ эхартах ца тешаш берш Iазапа чохь а‚ генарчу тилар чохь а ма бу.",
3409,"Царна ца го-те стиглара а, лаьттара а шайна хьалхахь а, тIехьахь а дерг? Тхуна лиънехьара, Оха лаьтте худийтур бара уьш‚ я стиглара кийсакаш егор яра царна тIе. Баккъалла а, цу чохь делил ма ду / тобадарца Далла / т1евоьрзуш волчу лена.",
3410,"Оха деллера Давудана Тхайгара ниIмат<sup>1</sup>‚ /элира/: ""ХIай лаьмнаш! Тасбахь де цуьнца цхьана‚ /аша а/ олхазарш"". Оха кIаддийра цунна эчиг:",<p>Пайхамаралла а‚ жайна а.</p>
3411,"""ГIаьгIнаш е‚ тIе юста /уьш/. Диканиг делаша. Баккъалла а, Со аш дийриг гуш ву"".",
3412,"Сулейманна а /муьтIахь бира Оха/ мох‚ цуьнан Iуьйренан некъ бутт болуш‚ цуьнан суьйренан некъ а бутт<sup>1</sup>болуш. Оха лалийра цунна цIеста (ез), /хин/ хьоста санна дIаоьхуш. Жинех ду шаьш цунна хьалхахь болх беш дерш цуьнан Кхиош-кхобучун пурбанца. Царах Тхан омрах дIатилначарна Iавшор ду Оха жоьжахатин Iазапах.",<p>Цхьана баттахь Iуьйренан некъ беш‚ иштта суьйренан а‚ дIахьокхуш баттахь‚ схьахьокхуш баттахь.</p>
3413,"Цара еш цунна‚ шена луу‚ михьрабаш<sup>1</sup>‚ сурташ а‚ кедаш, Iаьмнаш санна‚ чIогIа чIагIбина яйнаш а. Баркалла аларца Iамал елаш /Тхуна/‚ хIай Давудан доьзал. КIеззиг бу Сан лешех баркалла олуш берш.",<p>Iибадат ден меттигаш я гIаланаш.</p>
3414,"Оха цунна (Сулейманна) Iожалла тIехIоттича, и валарна тIе уьш нис ца бира цхьана лаьттан дийнато бен‚ ша цуьнан Iаса юуш. Иза /велла/ охьавоьжча, билгалделира жинашна: шайна къайле хууш хиллехьара, лаьттар цахилар шаьш сийсазчу Iазапехь<sup>1</sup>.","<p>Сулеманна болх беш хилла жинаш. Иза хилла уьш тергал деш, шен 1асана т1е а тевжина. Цу хьолехь и велира, Дикка лаьттира (шарахь гергга, аьлла ду, охьа ца вужуш, цхьана наьно цуьнан 1аса яалц. Цу йоллучу хенахь, шайна къайле хууш ю, боху жинаш, и велла вуй ца хууш, болх беш лаьттира.</p>"
3415,Хилира сабаашна<sup>1</sup>шайн гIишлошкахь делил: ши беш: аьтту агIорхьара а‚ аьрру агIорхьара а. Даа шайн Кхиош-кхобучун рицкъех‚ баркалла āла Цунна (шукур де Дала)! Токхе мохк а‚ гечдеш волу Кхиош-кхобург /хилира царна/.,<p>Сабаъ −Йеменехь хиллачу Iаьрбийн цхьа тайпа.</p>
3416,"Д1абевлира уьш /Далла баркалла аларх/‚ Оха доссийра царна тIе дуккха Iовраш‚ церан шинна бешан метта хилийтира ши беш, къаьхьа стоьмаш болуш‚ аслих<sup>1</sup>а‚ /цхьацца/ хIума кIеззиг сидрех<sup>2</sup>а йолуш.",<p>Асл −тамариск олу дитт.</p> | <p>Сидр −лотос олу дитт.</p>
3417,Иза бекхам бира Оха царна уьш ца тешаш хиларна. Оха /иштта/ бекхам бой цатешачарна а бен?,
3418,"Царна (Сабаан) юккъехь а‚ Оха шайна чохь декъалйина хиллачу (Шаман) яртийн юккъехь а Оха йира гуш йолу ярташ<sup>1</sup>‚ царна чохь къастийра некъ: ""Лела царна чухула буьйсанашкахь а‚ деношкахь а, кхерам боцуш!""","<p>Уьш ю аьлла ду Мадинатана а, Шамана а юккъехь йолу вовшех хуттаелла йолу 1аьрбийн ярташ.</p>"
3419,"Цара элира: ""Тхан Кхиош-кхобург‚ гена хилийталахь тхан кхерсташ лелар<sup>1</sup>"". Цара зулам дира шайна‚ Оха хилийтира царах /нахана/ дийцарш‚ массанхьа а дIасабаржира уьш. Баккъалла а, цу чохь делилш ма ду массо а собаре волчунна а‚ хам бечунна а.",<p>Шайн ковраш (къепал) лела меттиг Шам хилийталахь‚ бохуш дийхира цара Деле‚ пекъар нахана и новкъахь йолу хан яхъялийтархьама‚ уьш шайна ца гуш хилийта.</p>
3420,Иблисо бакъдайтира цаьрга шен моттар‚ уьш цунна тIаьхьахIоьттира муъмин нахах цхьа тоба йоцург.,
3421,Ма яцара цунна царна тIехь цхьа а бакъо‚ деккъа Тхуна хаархьама‚ мила ву эхартах тешаш цунах шеконехь хиллачех. Хьан Кхиош-кхобург массо а хIуманна лардархо ву.,
3422,"Ахь āла: ""Кхайкха шаьш, АллахI витина, /делий бу/ моьттуш хиллачаьрга"". Цара дола ма ца до мискъала заррат /хIуманна/ стигланашкахь а‚ лаьттахь а. Ма дац царна (цара шайн делий бу бохучарна) цу шинна чохь цхьа а /АллахIаца/ накъосталла‚ ма вац Цунна царах цхьа а гIоьнча /оьшуш/.",
3423,"Пайда бийр бац гIодаккхаро<sup>1</sup>Цунна гергахь Цо шена пурба деллачунна бен. Шайн дегнашкара кхерам дIабаьккхича‚ цара (шайна шапаIат дан бакъо елла хилла долчу маликаша а, пайхамараша а) элира /вовшашка/: ""ХIун элира шун Кхиош-кхобучо /шапа1ат даран хьокъехь/?"" Цара элира: ""Бакъдерг<sup>2</sup>. Иза лекха а‚ воккха а верг ву"".","<p>ШапаIато.</p> | <p>Бакъдерг – кхузахь: Дала пайхамаршна а, маликашна а, цхьаболчу уггар ц1ена болчу муъмин нахана а къинош дина хилла болчу муъмин нахана шапа1ат дан бакъо елла хилар. Аль-Къурт1убийс аьлла: ""Дала пурба лур ду пайхамаршна а, маликашна а шапа1ат дан. Уьш хир бу ч1ог1а Делах кхоьруш шайх ледарло яларх. Т1аккха и кхерам шайх д1абелча, цара эр ду шайл хьалахь долчу маликашка: ""Х1ун элира Дала шапа1атан хьокъехь?"" Цара жоп лур ду: ""Бакъдерг, аьлча а пурба делла Дала муъмин нахана шапа1ат дан"".</p>"
3424,"Ахь āла: ""Мила ву шуна рицкъ луш верг стигланашкара а‚ латтара а?"" Ахь āла: "" Аллах1-Дела ву"". Баккъалла а, Тхо я шу нийсачу новкъахь ду я билгалчу тилар чохь ду!"".",
3425,"Ахь āла: ""Шуьга хоттур дац оха къа дарна‚ тхоьга хоттур дац аш деш долчух"".",
3426,"Ахь āла: ""Цхьаьнатухур ду вай вайн Кхиош-кхобучо /къематдийнахь/ тIаккха къастор ду Цо вайна юккъехь бакъдолчуьнца‚ Иза хууш волу къастош верг ву"".",
3427,"Ахь āла: ""Аш гайта суна шаьш Цунах кхиина накъостий"". ХIан-хIа! Иза −Дела ву‚ Ша веза волу‚ Ша хьукам /нийса/ деш волу.",
3428,"Оха вахийтина ма вац хьо массо а нахе кхаъ бахьаш верг а‚ кхерамча а хилла бен‚ делахь а, нахах дукхах- болчарна ца хаьа-кх.",
3429,"Цара олу: ""Маца /кхочуш/ хир ю и ваIда, шу бакълуьйш хиллехь?""",
3430,"Ахь āла: ""Шуна хан тоьхна де ду‚ цунах цхьа сахът тIаьхьадуьсур а дац шу‚ хьалхадовлур а дац"".",
3431,"Цатешначара элира: ""Тешанне а тешар ма дац тхо хIоккху Къуръанах а‚ цул хьалха хиллачух а"". Хьуна гуш балхьара и зуламхой шайн Кхиош-кхобучунна хьалха хIоттийна‚ царах цхьаберш вукхаьрга дош юхадерзадеш‚ шаьш заьIип хиллачара куралла еш хиллачаьрга олуш: ""Шу ца хиллехьара, тхох муъмин нах хилла хир ма бара"".",
3432,"Шаьш куралла еш хиллачара элира<sup>1</sup>заьIип хиллачаьрга: ""Оха дIатилира шу /нийсачу/ некъах и шуьга беъначул тIаьхьа? ХIаъ‚ шу шаьш хилира къинош деш"".","<p>Эр ду, царна жоп луш. И хир ду къематдийнахь. Дала д1аяханчу хенахь дуьйцу и хирг хилар Шегахь ч1аг1делла долу дела.</p>"
3433,"Шаьш заьIип хиллачара элира куралла еш хилачаьрга: ""ХIаъ‚ буьйсанан а‚ дийнан а мекарлонаца аш тхуна омра ма дора тхо Делах цатешар‚ Оха Цуьнца кхиберш нисбар"". Цара хьулдийра дохкобовлар, шайна Iазап гича. Оха буржолаш-г1оматаш туьйхира ца тешаш хиллачеран логех. Шаьш деш хиллачуьнца бен бекхам хир буй царна?",
3434,"Оха ца вахийтира юьртахь цхьа а кхерамча цуьнан (юьртан) хьалдолчара олуш бен: ""Баккъалла а, тхо шу шеца даийтинчунна /ца тешаш/ керста ду-кх"".",
3435,"Цара олура: ""Тхо мелхо а алсам ду бахамца а‚ доьзалца а‚ тхуна Iазап дийр дац"".",
3436,"Ахь āла: ""Баккъалла а, сан Кхиош-кхобучо рицкъ даржадо Шена луучунна /дукха луш/‚ барам а бо /кIеззиг луш/‚ делахь а, нахах дукхах- болчарна ца хаьа-кх.""",
3437,Шун бахам а‚ шун доьзал а ма бац шу Тхуна гергадалош берш (кIез-кIеззиг) гергадалорца −ша ийман диллинарг а‚ дика Iамал йинарг а бен. Уьш бу шайна шозза ял ерш шаьш йинчу Iамалшца‚ уьш /хир/ бу /ялсаманин/ хIусамашкахь кхерам боцуш.,
3438,"Тхан аяташ /дохорехь/ къахьоьгуш берш, шаьш /уьш/ г1орасиза дийр ду моьттуш,- уьш Iазап чохь латтор ма бу.",
3439,"Ахь āла: ""Баккъалла а, сан Кхиош-кхобучо даржадо /шортта/ рицкъ Шен лешех Шен луучунна‚ Цо цунна барам а бо /кIеззиг луш/"". Аш хIуманах сагIина елларг- Цо меттахIоттор ю. Иза рицкъ лучарех уггар диканиг ву.",
3440,"Цу /къемат/дийнахь Цо гулбийр бу уьш берриге а‚ тIаккха эр ду маликашка: ""ХIорш бу и шуна Iибадат деш хилларш?""",
3441,"Цара элира<sup>1</sup>: ""Вонах цIена ву хьо‚ Хьо ву-кх тхан вали, уьш боцуш. ХIаъ‚ уьш хилира жинашна Iибадат деш‚ царах дукхахберш царна ийман диллина бу"".",<p>Эр ду къематдийнахь.</p>
3442,"Тахана шух цхьаболчеран долахь бац вукхарна пайда а‚ зен а‚ Оха эр ду зулам диначаьрга: ""Iовша шайна цIеран Iазап, аш ша харцдеш хилла долу"".",
3443,"Шайна тIехь Тхан билгала долу аяташ доьшуш, цара элира: ""ХIара ма вац шу шун дай шена Iибадат деш хиллачух дIатило лууш волу стаг бен"". Цара элира /юха а/: ""Цо ша кхоьллина харцдерг бен ма дац хIара /Къуръан/"". Цатешначара элира бакъдолчунна, и шайга деъча: ""ХIара деккъа къеггина бозбуунчалла ду-кх"".",
3444,Оха ца делла /хьалха/ цаьрга (Маккан ох1лага) цхьа а жайна цара и Iамадеш долу‚ Оха ца вахийтина цаьрга хьол хьалха цхьа а кхерамча.,
3445,Харцдира царал хьалха хиллачара а‚ /хIорш-м/ ца кхиира Оха царна деллачух итталгIачу декъах а. Цара харцбира Сан элчанаш. Муха хилира Сан /уьш/ цаларар (Сан Iазап)?,
3446,"Ахь āла: ""Ас хьоьху шуна цхьа хIума: шу д1ахIоттар Далла хьалха /бакъдерг лоьхуш/ шишша а‚ цхьаьцца а‚ тIаккха аш ойла яр: шун накъост<sup>1</sup>ма вац жинех. Иза ма вац кхерамча бен, чIогIа Iазап хилале хьалха /ваийтина волу/"".",<p>Мухьаммад пайхамар.</p>
3447,"Ахь āла: ""Ас ца бехна шуьга цхьа а мах‚ иза шуна бу. Сан мах Далла тIехь бен бац. Иза массо а хIуманна тIехь теш ма ву"".",
3448,"Ахь āла: ""Баккъалла а, сан Кхиош-кхобучо дуьллу /пайхамарийн дегнашка/ бакъдерг‚ къайленаш дика хууш верг ву Иза"".",
3449,"Ахь āла: ""Деана бакъдерг. Д1адолалур дац харцдерг‚ духадоьрзур а дац<sup>1</sup>"".",<p>Харцдолчун цхьа а асар дуьсур дац.</p>
3450,"Ахь āла: ""Со тилвеллехь, −со тилалуш ву сайна. Со нисвеллехь, −Сан Кхиош-кхобучо сайга деллачу вехьеца /нисвелла/. Баккъалла а, Иза хозуш верг а ву‚ гергахь верг а ву"".",
3451,Хьуна гинехьара уьш кхерабелла‚ бовла меттиг йоцуш‚ схьаьлаьцна гергарчу меттигера<sup>1</sup>.,<p>Гергара меттиг – кхузахь: махьшар. Къематдийнахь Делан къиэлана 1алам х1оттийна кхобур долу меттиг.</p>
3452,"Цара элира: ""Оха ийман диллина цунах<sup>1</sup>"". Мичара ду царна /ийманах/ кхиар генарчу меттигера<sup>2</sup>?","<p>Къематдийнах а‚ цIенчу динах а. И эр ду керстанаша а, къинош диначара а къематдийнахь, шайна 1азап гича</p> | <p>Генара меттиг – кхузахь: дуьне; цигахь дилла дезара ийман, генахь дисна и х1инца.ТIаьхьабисна уьш ийман дилла. Дуьненахь болуш дилла дезаш дара ийман, къематде т1едог1уш, Делан 1азап гича, дуьллу ийманах пайда бац.</p>"
3453,"Цара керстадина иза хьалха. Цара дIатосура къайлаха дерг генарчу меттигера. (Цара бакъ ца лорура шайга дуьненахь дуьйцуш хилла долу къематдийнах а, юхадендарах а, ялсаманих а, жоьжахатих а лаьцна хабарш).",
3454,"Дуьхьало хилира царна а‚ царна дезачунна а юккъехь‚ уьш санначарах хьалха дина ма хилла. Баккъалла а, уьш хилира шеконан шеконехь.",
3455,"Хастам бу Далла −стигланийн а‚ лаьттан а юьхьанца Кхоллархачунна‚ шишша‚ кхоккха‚ диъ тIемаш долчу маликех /пайхамарашка/ элчанаш хилийтинчунна. Цо совдоккху кхолларехь Шена луург. Баккъалла а, Дела массо а хIуманна тIехь ницкъ берг ма ву.",
3456,Дала нахана Шен къинхетамах дIабеллинчунна −вац цунна дIакъовлархо. Цо дIакъевлинчунна −вац цунна дIахуьйцург Цул тIаьхьа. Иза веза верг а‚ хьукам /нийса/ деш верг а ву.,
3457,ХIай нах! Хьехаде шайна тIехь хилла долу Делан ниIмат. Дела воцчу кхечу кхоллархочо рицкъ лур дарий-те шуна стиглара а‚ лаьттара а? Кхин Дела ма вац Иза воцург. Ма Iехадеш ду-кх шу!,
3458,Хьо цара харцвахь /х1ай Мухьаммад/. −хьол хьалха а харцбина элчанаш. Далла тIе дIадоьрзу гIуллакхаш.,
3459,"ХIай нах! Баккъалла а, Делан ваIда −хьакъ-бакъ ю. Шу данне а Iеха ма дойла дуьненан дахаро‚ шу данне а Iеха ма дойла Делаца Iехочо (шайтIано).",
3460,"Баккъалла а, шайтIа шуна мостагI ду‚ мостагI дей схьалаца иза. Цо кхойкху шен тоба жоьжахатин дай хиларе.",
3461,Цатешнарш −царна чIогIа Iазап /хир/ ду. Ийман диллинарш а‚ диканаш динарш а −царна гечдар а‚ йоккха ял ма ю!,
3462,"Ткъа ву-те шен Iамалах вониг шена хазйинарг‚ тIаккъа иза шена хаза гинарг /дика Iамал йинчух терра/? Баккъалла а, Дала тилавала ма вуьту Шена луург‚ Цо нис ма во Шена луург. Хьан са ма даа царна тIехь, гIайгIа еш. Баккъалла а, Дела ву цара деш дерг хууш верг.",
3463,Дела ву Ша мох бохуьйтуш верг‚ Цо цуьнга хьейойту мархаш‚ Оха уьш дIалехкира беллачу махка −цуьнца (догIица) латта дендийра иза деллачул тIаьхьа. Иштта ду /шу/ юхадендар а.,
3464,"Мила а хиллехь сий дезаш, −Делан ду сий дерриге а. Цунна тIе хьалаайло цIена дош а‚ дика Iамал а‚ Цо аййо иза. Вонашца мекарло еш берш, −царна чIогIа Iазап ду. Церан мекарло −иза эрна ю.",
3465,"Дела ву Ша шу кхоьллинарг поппарх‚ тIаккха тIадамах. ТIаккха Цо хилийтина шух боьршаниг а‚ стениг а. Цхьа а зуда берах хир ма яц‚ цо бер дийр ма дац Цуьнан хаарца бен. Цхьа а вехаш верг вехар а ма вац‚ цуьнан дахарах оьшур а ма дац жайна<sup>1</sup>чохь долуш бен. Баккъалла а, иза Далла атта ма ду.",<p>Далла гергахь 1алашдина долу жайна – Лавхь махьфуз ( لوح محفوظ )</p>
3466,Цхьанийсса бац /хIара/ ши хIорд: хIара мерза-теза‚ шен хи мала атта долуш бу‚ ткъа важа −дуьра туха ду. ХIораммах аш дуу керла жижиг‚ аш /царна чуьра/ схьайоху мехала маржанаш<sup>1</sup>‚ аш уьш тIеюху. Хьуна го кема царна чухула кхерсташ аш лахархьама Цуьнан ниIматах‚ аш /Дала деллачу ниIматашна / шукур дархьама а.,<p>ТIулгаш и. дI. кх.</p>
3467,"Цо буьйса денна чу ялайо‚ де буьйсанна чу даладо‚ болх бойту малхе а‚ батте а. Массо а дIасалелаш ю шен тоьхна хан тIекхаччалц. Иза ву Дела‚ шун Эла‚ Цуьнан ду паччахьалла. Аш, Иза а витина шайга кхойкхучеран дōлахь ма дац цуьрриг а.",
3468,"Аш цаьрга кхийкхича а‚ царна ца хозу шун кхайкхар‚ хезча а, −цара шуна жоп ца ло‚ къематдийнахь цара керстадийр ду шун накъосталла. Цхьаммо а хьоьга дуьйцур ма дац Ша сов хуучу (Цо) санна<sup>1</sup>.","<p>Хьоьга и хабарш дуьйцур ма дац, Дала санна, кхечо.</p>"
3469,ХIай нах! Шу пекъарш ду Деле<sup>1</sup>. Дела −Иза ву хьалдерг а‚ хастаме верг а.,"<p>Делехь ду шун хьашташ‚ Иза оьшу шуна, Цунна цхьа а ца оьшу.</p>"
3470,"Шена лаахь, шу дIадахийтина керла халкъ далор ду Цо.",
3471,Иза Далла /хIумма/ хала дац.,
3472,Хьур бац д1ахьочо кхечун мохь<sup>1</sup>. /Къих/ дуьзна сино дийхича а шен /мохь/ д1абахьар‚ хIумма цунах д1ахьур бац /цхамма а/‚ гергарло йолуш иза хиллехь а. Ахь хьехам бе (кхерам таса) шайн Кхиош-кхобучух кхоьруш болчарна И гуш воццушехь‚ ламаз а хIоттинчарна. ЦIанвелларг −иза шена цIанло. Деле ду /шун массеран а/ дIадерзар.,<p>Дош лур дац цхьаммо а кхечун  къих.</p>
3473,Цхьанийсса вац бIаьрса доцург а‚ бIаьрса дерг а‚,
3474,Боданаш а‚ нур а‚,
3475,IиндагIа а‚ йовхо а.,
3476,"Цхьанийсса бац дийнаберш а‚ белларш а. Баккъалла а, Дала хозуьйту Шена луучуьнга. Хьо ма вац хозуьйтур долуш кешний чохь волчуьнга.",
3477,Хьо веккъа кхерамча ву.,
3478,"Баккъалла а, Оха вахийтина хьо бакъдолчуьнца кхаъ боккхург а‚ кхерам тосург а хилла. Цхьа а уммат ца хилла шена юккъехь кхерамча ваьхна бен.",
3479,Цара хьо харцвахь‚ царал хьалха хиллачара а харцбина /элчанаш/. Цаьрга баьхкира церан элчанаш билгалонашца а‚ язонашца а‚ нуре долчу жайнаца а.,
3480,"ТIаккха Ас схьалецира цатешнарш. Муха хилира Ас цаларар /церан 1амал, Сан оьг1азло царна/?",
3481,Хьуна хаьий Дала доссина хилар стиглара хи‚ Оха схьабехира цуьнца стоьмаш‚ шайн беснаш тайп-тайпана а долуш‚ лаьмнех а /дихкира/ некъаш: кIайн а‚ цIен а‚ шайн беснаш тайп-тайпана а долуш‚ чIогIа Iаьржадерш а<sup>1</sup>.,"<p>Лаьмнашкахь чIогIа а‚ кIеда а‚ дуккха а‚ кIеззиг а чхарнаш (тархаш) хилийтина Дала. Цхьаболчу тафсиран 1еламнахана хетарехь, уьш ду лаьмнех схьадолу бес-бесара долу мехала т1улгаш, алмаз, якъут, мрамор, кхидерш санна.</p>"
3482,"Иштта нахах а‚ дийнатех а‚ бежнех а /хилийтира Оха/ шайн беснаш тайп-тайпана долуш. Баккъалла а, Делах кхоьру Цуьнан лешех Iеламнах. Баккъалла а, Дела ву веза верг а‚ гечдеш верг а.",
3483,"Баккъалла а, Делан жайна доьшуш берш‚ ламаз хIоттинарш‚ Оха шайна деллачу рицкъех къайлаха а‚ гучахь а /Делан новкъахь/ харжаш еш берш −уьш дог дохуш бу цкъа а са йоцуш юьсур йоцчу йохк-эцаре (ялсамане)‚",
3484,"/Уьш догдохуш бу/ Цо дIаяларе шайн ял‚ шаьш совбахаре Шен ниIматах. Баккъалла а, Иза ву гечдеш верг а‚ баркалле верг а /Шена 1ибадат диначарна/.",
3485,"Оха вехьеца жайнах хьоьга делларг иза бакъдерг ду‚ нийса догIуш а хилла долу шел хьалха хиллачуьнца. Баккъалла а, Дела Шен лешех дерг сов дика хууш а ву‚ гуш а ву.",
3486,ТIаккха Оха жайна (Къуръан) делира ирсана Тхан лешех Оха хаьржинчарна<sup>1</sup>. Царах шена зулам дийриг а ву /цу Къуръанца Iамал ца еш/‚ царах барамехь /Iамал еш/ верг а ву‚ царах Делан пурбанца диканашца хьалхаваьлларг а ву. Иза ду-кх доккха дозалла!,<p>Мухьаммад пайхамаран умматна.</p>
3487,Iадн (ц1е йолчу уггар еза йолчу ялсаманин) бошмаш /ю царна/‚ шена чу уьш боьдур болуш‚ /церан куьйгех/ буллур бу дашон а‚ луълуъан а гIоз‚ церан духар цу чохь хир ду дāри.,
3488,"Цара эр ду: ""Хастам бу Далла‚ тхуна тIера сингаттам дIабаьккхинчу. Баккъалла а, тхан Кхиош-кхобург гечдийриг а ву‚ баркалле верг а ву.",
3489,"Иштаниг ву Иза Ша хьанал дина тхуна /гуттар латтаран/ цIа (ялсамани) Шен дозаллах‚ тхох ца хьакхало цу чохь хало‚ тхох ца хьакхало цу чохь кIаддалар.""",
3490,Цатешнарш −царна жоьжахатин цIе ю‚ кхиэл йийр яц царна уьш леш<sup>1</sup>‚ айдийр дац царна тIера цуьнан Iазапах /хIумма а/. Иштта бекхам бо Оха хIор цатешачунна<sup>2</sup>.,"<p>Лийр бац уьш жоьжахати чохь и шайна паргIато хуьлуш‚ ткъа гуттар лаьттар бу.</p> | <p>Цатешарг – Къуръанчохь деъна كفور кафýр аьлла, мубалаг1а (к1арггара сибат ден) вазнехь. Т1аккха и хуьлу нуьцкъала Делан ни1маташна инкарло еш верг, нуьцкъала Делах ца тешаш верг.</p>"
3491,"Цара /Деле г1о доьхуш/ кхуьйкхур ду цу чохь: ""Тхан Кхиош-кхобург‚ арадāхахь тхо‚ оха дика Iамал йийр ма яра, тхаш йина хилларг а йоцуш!"" Оха дāха ца дитира шу /дуьненахь/ ша кхеташ верг кхеттал? Шуьга ма веара кхерамча. Iовша /хIинца Iазап/‚ вац зуламхошна цхьа а гIоьнча.",
3492,"Баккъалла а, Дела ву стигланийн а‚ лаьттан а хьуламехьдерг хууш верг. Баккъалла а, Иза ву дегнашкахь дерг хууш верг а.",
3493,Иза ву Ша шух лаьттахь тIаьхье хилийтина<sup>1</sup>. Милла а велахь керставаьлла −цунна шена ду цуьнан керстаналла. Совбохур бац керстанаш церан керстаналло шайн Кхиош-кхобучунна гергахь оьгIазаллица бен. Совбохур бац керстанаш церан керстаналло эшаллица бен.,"<p>Шул хьалха хилла умматаш (1адаш а, самудаш а, кхиберш а) беллачул т1аьхьа лаьттахь бухадуьсуш.</p>"
3494,"Ахь āла: ""Хьовсал шайн накъосташка‚ аш шайга кхойкхуш болчу, Дела а витина. Гайтал соьга‚ хIун кхоьллина цара лаьттахь‚ я царна /Делаца/ накъосталла ду стигланашкахь‚ я Оха цаьрга жайна делла‚ уьш Цуьнгара билгалонашкахь а болуш? ХIаъ‚ зуламхоша −цхьаболчара вукхарна еш йолу ваIда Iехор бен ма яц.",
3495,"Баккъалла а, Дала сацош ю стигланаш а‚ латта а дIатиларх. Уьш дIатилча, соцуьйтур яри-й уьш цхьамма а Цул тIаьхьа? Баккъалла а, Иза хилла тIех собаре<sup>1</sup>верг а‚ гечдийриг<sup>2</sup>а.","<p>Собаре верг- حليم Делан сибат. Керстанаша мел даккхий къинош дарах царна дуьненахь 1азап ца деш, собаре верг.</p> | <p>Т1ех гечдийриг- غفور Делан сибат. Муъмин нахана къинош диначул т1аьхьа дохкобевла тоба дича, Шегахь шортта гечдар а, къинхетам а болу Дела.</p>"
3496,"Цара (Маккара керстанаша) дуй биира Делаца, инзаре чIогIа дуй, шайга кхерамча<sup>1</sup>вагIахь‚ шаьш хир ма ду уггар нийсачу новкъахь долчу умматех цхьаъ‚ аьлла. Цаьрга кхерамча<sup>2</sup>веъча‚ цо сов ца бехира уьш /ислам динна/ генабовларца бен‚",<p>Пайхамар.</p> | <p>Мухьаммад пайхамар‚ Делан салам хиларг. </p>
3497,Лаьттахь курабовларца а‚ вочу мекарлоца а бен. Вон мекарло ца хьерча шен охIлах бен. Хьовсур буй уьш хьалхалерчийн Iадате бен<sup>1</sup>? Хьуна карор ма дац Делан Iадатна хийцар. Хьуна карор ма дац Делан Iадатна хьавзор /кхечунна тIе/.,<p>Хьалхахилларш Дала хIаллакбина цара элчанаш харцбарна‚ иза хир ду хIокхарна.</p>
3498,"Уьш ца лела лаьттахула‚ ца хьовсу-те‚ муха хилла царал хьалха хиллачеран тIаьхье? Уьш ма бара хIоккхарал вуно чIогIа ницкъаца. Дела хили Ша духатухур воцуш стигланашкахь а‚ лаьттахь а цхьанна хIумано. Баккъалла а, Иза хили хууш верг а‚ ницкъ берг а.",
3499,"Дала нах луьйцуш<sup>1</sup>белхьара цара карадинчуьнца‚ цу /лаьттан/ экъана тIехь дуьсур ма дацара цхьа а дийнат‚ делахь а, тIехьатотту Цо уьш шайна тоьхна хан тIекхаччалц. Церан /тоьхна/ хан тIееъча, −/Цо бекхам бийр бу царна шайн Iамалашка хьаьжна/ - баккъалла а, Дела хилла Шен леш &لوح محفوظ#1075;уш верг.",<p>Iазап деш делхьара церан къинош бахьанехь.</p>
3500,Я сūн<sup>1</sup>.,"<p>Ибн- 1аббаса аьлла,يا سينЙа-синбохучун маь1наТ1ийтайпан лерехьيا أنسانЙа инсан (х1ай адам)бохург ду. Иза Мухьаммад пайхамаран (Д.с. х. ц.) ц1ерийх цхьа ц1е ю, аьлла а ду. Дика хуург Ша Дела ву. Йа-син ч1ог1а деза сурат ду. Цуьнан дозаллах лаьцна Делан элчано (Д.с.х.ц.) аьлла: ""Х1ор х1уманан дог ду, ткъа Къуръанан дог Йа-син ду. Суна луур дара сан умматах х1ор стеган даг чохь Йа-син хила"". Цхьа кхечу хьадисехь цо (Д.с.х.ц.) аьлла ""Аш дешалаш Йа-син шайн беллачарна т1ехь"". Иштта валаволлучунна т1ехь и сурат дешар дика лерина. Цхьаболчу 1еламнаха, цу хьадисана т1е а доьг1на, дика лерина Йа-син деша массо а беллачарна т1ехь, кешнашкахь а т1ехь.</p>"
3501,Ша хьикмате долчу Къуръанах дуй боу Ас:,
3502,"Баккъалла а, хьо ма вубахкийтинчарах (цхьа элча)",
3503,Нийсачу новкъахь.,
3504,Ша веза а‚ къинхетаме а волчуьнгара охьадоссина ду иза (Къуръан)‚,
3505,Хьоьга хьехам байта къомана‚ шайн дайшна бина ца хилла −уьш гIовпал хилла (Делан дин ца девзаш).,
3506,Царах дукхахболчарна тIехь дош<sup>1</sup>бакъхилла −цара /ахь деъначуьнга/ ийман дуьллур дац.,<p>Царна жоьжахати хир ю‚ аьлла долу церан керстаналла бахьанехь.</p>
3507,"Церан логех Оха буржулаш -г1оматаш тоьхна‚ уьш чIенгийх (ч1енигех) кхаьчча, −церан кортош ирх айбелла<sup>1</sup>.","<p>Кхузахь Къуръанах ца тешаш болу керстанаш Дала тарбеш бу шайн куьйгаш ч1енигех г1ортина кортош ирх айбинчарах, шайна б1аьргаш охьата1ийна Къуръане хьажа ца могучарах.</p>"
3508,Царна хьалхахула а‚ тIехьахула а дуьхьало йина Оха‚ церан бIаьргий хьалха кирхьа диллина Оха −уьш гуш ма бац.,
3509,"Царна цхьатерра ду: ахь хьехам бича а‚ ца бича а −уьш тешар болуш бац /ахь деъначух, хIай Мухьаммад/.",
3510,"Баккъалла а, ахь хьехам бе хьехамна тIаьхьахIуттуш волчунна‚ шена гуш воццушехь Къинхетаме волчух (Делах) кхоьруш волчунна. Ахь цуьнга кхаъ баккха цунна гечдина хиларца а‚ сийлахь ял хиларца а.",
3511,"Баккъалла а, Оха ден ма бо белларш‚ дIа яз ма до Оха цара хьалха лелийнарг а (дахийтинарг а)‚ церан /тIаьхьа хир йолу/ лар а. Массо а хIума дIанис ма дина Оха билгалчу жайна<sup>1</sup>чохь.",<p>Лавхь махьфуз −Дала хьалхха хирг мел долу х1ума дIаяздина долу жайна.</p>
3512,Балабе царна масална цхьана юьртан<sup>1</sup>дай: цига баьхкира элчанаш.,<p>И хилла х1инца Турцина чуйог1уш йолу Сирин дозанехь йолу юрт – Антакия. (Тафсир аль-Къурт1убий).</p>
3513,"Оха вахийтинера цаьрга шиъ<sup>1</sup>−цара уьш шиа харцбира. ТIаккха Оха уьш чIагIбира кхоалгIачуьнца<sup>2</sup>‚ цара элира: ""Баккъалла а, тхо шуьга /дахкийтина/ элчанаш ма ду"".","<p>Уьш хилла 1ийса пайхамара бахийтина элчанаш: Садикъ а, Масдукъ а.</p> | <p>Царна г1оьнна 1ийсас вахийтира цига Шам1ун а.</p>"
3514,"Цара (юьртара наха) элира: ""Шу ма дац тхо санна адамаш бен. Цхьанна хIуманца Къинхетаме волчо дахкийтина ма дац шу −шу харцлуьйш ма ду"".",
3515,"Цара (элчанаша) элира: ""Вайн Кхиош-кхобучунна хаьа-кх тхо шуьга даийтина элчанаш дуйла.",
3516,"Тхуна тIехь-м дац билгалдерг дIакхачор бен"".",
3517,"Цара (юьртара наха) элира: ""Шу бахьанехь вон билгалонаш хааелла тхуна‚ шу ца совцахь‚ оха шуна тIулгаш деттар ма ду‚ тхоьгара лазош долчу Iазапо схьалоьцур ма ду шу"".",
3518,"Цара элира: ""Шун вон билгалонаш шуьца шайца ю. Ткъа шуна хьехам бина дела /ю шун вон билгалонаш; цундела до аш тхуна Iазап?/ ХIаъ‚ шу ду-кх тIаламза къам (дуккха кIорга дахна шу къинош дарехь)"".",
3519,"ГIалина йистера ведда цхьа стаг<sup>1</sup>схьакхечира‚ цо элира: ""ХIай сан къам! ТIаьхьахIитта оцу элчанашна.",<p>И вара Хьабиб аль-Наджар. Юьртахоша и элчанаш бойуш бу аьлла царна г1о дан ведда веара иза.</p>
3520,ТIаьхьахIитта шайга мах ца боьхуш болчарна −уьш нийсачу новкъахь ма бу.,
3521,Ас хIунда ца до Iибадат суо Кхоьллинчунна‚ шу а Шена тIе дIадуьгур долчунна?,
3522,Иза а вуьтий‚ кхин делий тIелоцу ткъа ас? Къинхетаме волчунна (Далла) суна цхьа зен дан лиъча‚ церан шапаIаташа хIумма а гIо дийр ма дацара суна‚ цара со кIелхьарвоккхур ма вацара /Делан Iазапах/.,
3523,Ган а гуш долчу тиларчохь хир ма вара со тIаккха.,
3524,"Баккъалла а, ас ийман дилли шун Кхиош-кхобучуьнга, соьга ладогIа…""<sup>1</sup>",<p>ТIаккха цу керстанаша вийра Хьабиб.</p>
3525,"/Маликаша/ элира: ""Ялсамане гIо"". Цо элира /шен са долуш/: ""ХIай сан къам‚ шу хууш хиллехьара-кх",
3526,"Суна сан Кхиош-кхобучо гечдина хилар а‚ Цо со сийлахьболчарах хилийтар а"".",
3527,Цул тIаьхьа цуьнан къоманна тIе стиглара бIо ца баийтира Оха‚ и боуьйтурш ца хилира Тхо<sup>1</sup>.,"<p>Кхин пайхамарш царна тIе ца бахкийтира Оха, уьш бахкийта ца ийшира.</p>"
3528,Беккъа цхьа чIогIа мохь хилира −уьш /чим хилла/ дIатийна бисира.,
3529,"Ма боккха бала бу-кх /Сан/ лешна: цхьа а элча ца веана-кх цаьрга, и цара хьийзавеш бен.",
3530,Царна ца го-техьа: мел дукха т1аьхьенаш хIаллакйина Оха царал хьалха‚ уьш царна тIе юхабоьрзур ма бац.,
3531,Массо а цхьана Тхуна хьалха дIахIиттор ма бу.,
3532,Билгала делил ма дуй царна делла долу латта: Оха иза дендина‚ цунах Оха буьртигаш а схьадаьхна −царах цара кхача боу.,
3533,Цунна тIехь Оха хурманийн а‚ кемсийн а бошмаш хIиттийна. Цунах Оха шовданаш а даьхна −,
3534,Цаьрга цуьнан стоьмаш баийта −церан куьйгаша ца дина иза. Баркалла хIунда ца олу цара?,
3535,Ц1ена вуИ(Дела массо а кхачамбацарех)‚ Ша массо а хIума боьрша а‚ сте<sup>1</sup>а‚ кхоьллина волу: лаьтто схьадолуьйтуш дерг а‚ уьш шаьш а‚ царна цахуург а.,"<p>Къуръанчохь деана الازواج (дукхаллин терахь. Цхьаъ - الزوج).Цуьнан коьрта маь1на оьрсийн ""Пара"" бохург ду. Дала бохучух тера ду Ша массо а х1ума шиш кхоьллина: борша - сте а, бакъхьара-харцхьара (дацаре) а. Иштта ю лаьттах схьа мел йолу х1ума – орамат а, са мел долу х1ума – дийнат а, адамаш а, т1аьхьа 1илманца гучуйолу х1уманаш а: электричествон бакъхьара а, харцхьара (дацаре)зарядаш а, атоман протон а, электрон а, и. д1. кх.</p>"
3536,Билгала делил ду царна буьйса: цунах де схьадоккху Оха‚ т1аккха уьш боданехь буьсуш.,
3537,Малх а дIалела шена хIоттинчу меттиге −Ша веза волчун‚ Ша хууш волчун дIахIоттам бу иза.,
3538,Беттан а барам бина Оха шен манзалашкахь<sup>1</sup>−дIабоьрзуш хурманан ширчу гах тарлой.,<p>Беттан фазаш.</p>
3539,Малх баттана тIаьхьа ца кхуьу‚ буьйса дийнал хьалха ца йолу −массо а шен-шен меттехь нека деш ю<sup>1</sup>.,<p>Малх‚ бутт‚ седа‚ массо а хIума лелаш ю шен новкъахула.</p>
3540,Билгала делил ду царна Оха церан зуьррет дуьззина хиллачу /Нухьан/ кемана тIехь д1асалелийна хилар<sup>1</sup>.,"<p>Ийман цадиллар бахьанехь Дала хи далийтина хIаллакдинаНухьан къам. Нухь а, цуьнца цхьана ийман диллинарш а, хIора дийнатах шиш а /боьрша а, сте а/ кIелхьарбаьхна кеманна тIехь</p>"
3541,Цунах тера кхоьллира Оха царна уьш тIе хаа хIуманаш а.,
3542,Тхуна лиънехьара‚ хи чу бахийтина хир бара уьш‚ −ма хир дацара царна орца‚ ма кIелхьарбохур бацара уьш,
3543,Тхоьгара къинхетам а‚ цхьа хан тIекхаччалц бахам а хилча бен.,
3544,"Цаьрга аьлча: ""Шу кхералаш шун хьалха хиллачух а‚ шун тIаьхьа хирдолчуха −шух къинхетам бан там бара"" /уьш дIабоьрзу/.",
3545,Делан аятех цхьа а аят ца догIу цаьрга‚ уьш цунах дIабоьрзуш а бен.,
3546,"Цаьрга аьлча: ""Саг1а ло /мискачарна /Дала шайна деллачу рицкъах,"" цатешачара олу ийман диллинчарах: ""Оха хIунда кхобу уьш? Дала,Шена лаахь,Ша кхобур бу‚ ган а гуш тиларчохь ду-кх шу""<sup>1</sup>.","<p>Ийман диллинчара элира: ""Шуна жоьжахати хир ю"".</p>"
3547,"/ТIаккха/ цара олу: ""Маца хир ду иза аш дуьйцург, шу бакълуьйш хиллехь?""",
3548,"Хьоьжуш лаьттар бац уьш −беккъа цхьа чIогIа мохь хир бу: цо схьалоцур бу уьш,шаьш лаьтташехь къуьйсуш.",
3549,Весет дан а ницкъ кхочур бац царна‚ шайн нахана тIе юхабоьрзур а бац уьш.,
3550,Сур<sup>1</sup>локхур ю−уьш кешнашкара шайн Кхиош-кхобучунна тIе сихлур бу.,<p>Къематде догIуш Исрафил малико локхур йолу зурна.</p>
3551,"Цара элира<sup>1</sup>: ""Ма боккха бала беана вайна! Хьан гIовтина-те вай‚ дийшина Iохкучуьра?!"" /Маликаша я муъмин наха эр ду/: ""ХIара ду шуна Къинхетам болчо<sup>2</sup>хир ду аьлларг. Бакълина элчанаш"".",<p>Дала яханчу заманахь дуьйцу и хирг долу х1уманаш Шена уьш хирг хилар хьакъ-бакъ долу дела.</p> | <p>Дала Къуръанчохь.</p>
3552,Беккъа цхьа чIогIа мохь хилла −уьш берриге а Тхуна хьалха дIатарбелла.,
3553,Тахана синна цхьанна хIуманца зулам дийр ма дац‚ аш йинчу Iамалшца бен бекхам а шуна хир ма бац.,
3554,"Баккъалла а, ялсаманин дай тахана /шайн/ гIуллакхашкахь зовкх хьоьгуш хир бу.",
3555,Уьш а‚ церан зударий а IиндагIехь маьнганашна тIетевжина лаьттар ма бу.,
3556,Царна цигахь стоьмаш а‚ царна шаьш ехнарг хир ма ю.,
3557,"""Салам!"" −олуш маршалла хир ду къинхетаме волчу Делера.",
3558,Шу дIакъаста тахана‚ хIай къинош динарш!,
3559,"Ас шуьга ца аьллера ткъа: ""ХIай Āдаман кIентий! ШайтIанна Iибадат ма делаш −иза шуна билгала мостагI ма дуй?",
3560,"Суна Iибадат дейша −хIара бу нийса некъ!""",
3561,Шух йоккха тоба тилина даьлла и! −Шу ца хили-кх хьекъале?,
3562,ХIара ю и жоьжахате‚ хир ю шуна‚ аьлла хьехийнарг!,
3563,Iовша цуьнан йовхо тахана<sup>1</sup>−шаьш цатешаш хиларна!,<p>ЧугIо цунна тахана.</p>
3564,Тахана Оха церан багенашна мухIар тухур ма ду<sup>1</sup>‚ церан куьйгаша Тхоьга дуьйцур ма ду‚ цара /дуьненахь/ карадеш хиллачунна когаша тешалла дийр ма ду.,<p>ДIакъовлур ма ю.</p>
3565,"Тхуна лиънехьара,бIаьрса дехьна уьш буьтур бара‚ новкъах тилла бисинчу царна мичара гур дара?",
3566,"Я Тхуна лиънехьара, шайн меттигехь куьцаш хуьйцур ма дара церан −дIабахалур ма бацара уьш‚ юхабоьрзур а ма бацара уьш.",
3567,"Оха вāха витинарг къаналле д1аверзаво,<sup>1</sup>уьш хьекъале ца хуьлу-те?","<p>Дала дуьненахь ехха оьмар елла витинарг къанлой, тишлой д1аг1о, дег1ера ницкъ д1аболу, берийн амалашка волу. Оцунах ойла ца йо-те наха?</p>"
3568,"Ца Iамийна Оха цунна (Мухьаммад пайхамарна) иллеш<sup>1</sup>−и дан цо там а ма бацара: иза хьехам а, /хIумнаш/ билгалдоху Къуръан а ма ду‚","<p>Делах цатешачара олуш хилла и Мухьаммад ша1ир, аьлча а илланча ву.</p>"
3569,Шеца кхерам таса дийнаволчунна‚ цатешначарна тIехь /царна Iазап хир ду аьлла/ дош бакъхилийта.,
3570,Царна ца го-техьа Оха шайна Тхан куьйгаша динчух даьхни кхоьллина хилар‚ уьш царна тIехь дай а бина?,
3571,Оха уьш царна муьтIахь хилийтина<sup>1</sup>: царах уьш тIехуьйшурш а ду‚ царах цара доу.,<p>Оха уьш царна муьтIахь дина.</p>
3572,Царна цаьргахь пайданаш а‚ маларш а ду −баркалла хIунда ца олу цара?,
3573,АллахI-Дела а витина кхин делий лаьцна −шайна гIо хир ду моьттуш.,
3574,Хир дац царна цаьргахула гIо −ма бу уьш царна дIахIоттина бIо<sup>1</sup>.,<p>Царна тIера Далла хьалхахь дош дала дезаш.</p>
3575,Церан дашо сингаттаме ма войла хьо. Тхо хууш ду хьуна цара къайладоккхург а‚ цара дIахьедийриг а.,
3576,Адамна<sup>1</sup>ца го-те Оха ша кхоьллина хилар тIадамах<sup>2</sup>? −билгала мостагI хили-кх цунах<sup>3</sup>!,"<p>2 Адам – кхузахь:боьрша стаг я зуда-стаг.</p> | <p>Т1адам – кхузахь: оралла, сперма.</p> | <p>Тафсиран 1еламнаха боху и аят доьссина Убай бин Халаф ц1е йолчу Маккан вахархочуьнгахь. И веана хилла цхьа дахкаделла даь1ахк яхьаш. И этира цо пайхамарна (Дсхц) хьалхахь, ца вешаш олуш: ""Ахь боху, х1ай Мухьаммад, Дала вай дендийр ду, вайх иштта дахкаделла даь1ахкаш хилча?"" Пайхамаро (Дсхц) элира цуьнга: ""Х1аъ! Цо денвийр а ву хьо, т1аккха жоьжахати чу вохуьйтур а ву!"" Цхьаболчарна хетарехь, и доьссина пайхамарца (Дсхц) къуьйсуш хиллачу Аль-1āс бин Вāил бохучу стагехь.</p>"
3577,"Тхуна масал а далийна‚ ша кхоллар диц а дина‚ аьллера: ""Хьан денйийр ю даьIахкаш,уьш яхкаелча?""",
3578,"Ахь āла: ""Денйийр ю уьш шаьш дуьххьара кхоьллинчо −Иза массо а хIума кхолла Ша хууш ма ву.",
3579,"Иза ву шуна сийначу диттах цIе хилийтина‚ −аш цунах лата а еш"".",
3580,Ткъа стигланаш а‚ латта а Ша кхоллинчунна ницкъ ца кхочу и саннарг юха кхолла?! Кхочу!!! И ша дика хууш кхоллархо ма ву!,
3581,"Цуьнан гIуллакх ду Шена цхьа хIума лиъча,цуьнга""Хила!"" āлар −т1аккха иза хуьлу.",
3582,Ц1ена вуИ (Дела массо а кхачамбацарех)‚ Шен куьйгахь массо а хIуманан паччахьалла долу‚ шу а Шена тIе дIадерзор долу.,
3583,/Ас дуй боу/ могIаршкахь лаьттачарах<sup>1</sup>могIица.,<p>Маликех‚ могIаршкахь Далла 1ибадат деш лаьтташ долу.</p>
3584,/Ас дуй боу/ лохкучарах<sup>1</sup>лахкарца.,<p>Маликех‚ къинош динарш дIалохкуш долчу‚ я мархаш дIалохкуш долчу.</p>
3585,/Ас дуй боу/ хьехам боьшучарах<sup>1</sup>:,<p>Къуръан доьшучу‚ Далла тасбахь дечу маликех.</p>
3586,"Баккъалла а, шун Дела цхьаъ ву.",
3587,Стигланийн а‚ лаьттан а‚ цу шиннан юккъехь мел долчун а Да ма ву Иза‚ малхбалийн а Да ма ву Иза.,
3588,"Баккъалла а, Оха хаздина гергара стигал седарчийн хазаллица а,",
3589,Iалашдарца а массо а карзахдаьллачу шайтIанах.,
3590,Цара ладугIур дац Лакхарчу Кхеташоне<sup>1</sup>‚ духатухур ду массо а агIорхьара,<p>Стиглахь (Далла хьалхахь) хуьлуш долчуьнга.</p>
3591,Генадаккхарца‚ ткъа царна ду цкъа а хедар доцу Iазап.,
3592,Сихха /цхьа дош/ схьалаьцнарг доцург‚ т1аккха цунна а тIаьхьакхуьу /стиглара/ охьабужу цIе туху седа.,
3593,"Ахь хаттал цаьрга<sup>1</sup>: ""Уьш бу вуно чIогIа кхолла<sup>2</sup>‚ я Оха кхоьллинарг ду<sup>3</sup>?"" Баккъалла а, Оха кхоьллина уьш (церан бух −Āдам) леташ болчу топпарах (поппарах).",<p>Делах цатешачаьрга.</p> | <p>Денбан.</p> | <p>Маликаш а‚ стигланаш а‚ латта а‚ царна юккъахь мел дерг а.</p>
3594,"ХIаъ‚ цецваьлла хьо, уьш ца бешаш бу /хьан цецваларх/.",
3595,"Шайна /Къуръанца/ кхерам тесчи а, цара тидам ца бо.",
3596,"Шайна делил гича а, тIех ца бешаш хуьлу.",
3597,"Цара элира: ""ХIара билгала бозбуунчалла а бен дац.",
3598,"Вай делча‚ вайх топпар (поппар) а‚ т1ехкаш (даьIахкаш) а хилча, вай юхадендийр ду?",
3599,"Я вайн хьалхалера дай?""",
3600,"Ахь āла: ""ХIаъ‚ шу кIелдуьсур ма ду"".",
3601,Иза-м цхьа аз<sup>1</sup>бен дац −уьш хьоьжуш хир бу.,<p>Алар.</p>
3602,"Шаьш олуш: ""Ма бала бу вайна! ХIара ду-кх и бекхаман де"".",
3603,"""ХIара ду-кх и къастаран де‚ аш ша харцдеш хилла долу""<sup>1</sup>.","<p>Эр ду цаьрга маликаша, бехк боккхуш.</p>"
3604,"""Схьагулбе и зулам динарш а‚ церан зударий а<sup>1</sup>‚ цара /шайна/ Iибадат деш хилларш а,",<p>Кхин маьIна: уьш саннарш‚ церан накъостий.</p>
3605,Дела а витина. ДIанисбе уьш жоьжахатин новкъа!,
3606,"Совцабе уьш −цаьрга барт хоттур бу!""<sup>1</sup>",<p>И эр ду цаьрга маликаша Делан пурбанца.</p>
3607,"""Шуна хIун хилла? Вовшашна гIо деш ма дац шу?""<sup>1</sup>","<p>Бехк боккхуш, эр ду цаьрга маликаша.</p>"
3608,ХIаъ‚ уьш тахана мукIар хилла.,
3609,"Царах цхьаберш т1ебирзи вукхарна, хоьттуш.",
3610,"Олуш: ""Шу ма дара тхуна тIедогIуш аьтту агIорхьара"".",
3611,"/Вукхара/ эр: ""ХIаъ‚ шу шаьш ца хилира тешаш /Делах/.",
3612,Тхан шуна тIехь цхьа а ницкъ бацара. ХIаъ‚ шу шаьш хили тIехдаьлла<sup>1</sup>къам.,<p>Тиладелла.</p>
3613,"Тхуна тIехь бакъ хили тхан Кхиош-кхобучун дош. Баккъалла а, оха Iовшур ду-кх /Iазап/.",
3614,"Оха шу а тили-кх‚ баккъалла а, тхо тхаьш а хилла-кх тиладелла"".",
3615,"Баккъалла а, уьш оцу дийнахь Iазапехь /цхьанна/ декъах хир бу.",
3616,"Баккъалла а, Тхо иштта до/1азап/ къинош диначарна.",
3617,"Баккъалла а, уьш хилира шайга аьлча: ""Кхин дела вац АллахI бен"", курабуьйлуш.",
3618,"Цара олура: ""Оха буьтура ткъа тхан делий жинех волчу илланчин<sup>1</sup>дуьхьа"".",<p>Вай пайхамарна (IалайхIи салам) олуш хилла и керстанаша.</p>
3619,ХIаъ‚ иза-м веана бакъдолчуьнца‚ цо бакъбина баийтинарш<sup>1</sup>.,<p>Элчанаш‚ шен хьалха хилла болу.</p>
3620,"Баккъалла а, аш Iовшур ма ду лазош долу Iазап.",
3621,Шуна бекхам хир ма бац аш деш хилларг бен.,
3622,Делан сов цIена леш боцучара. (Царна хир дац 1азап).,
3623,Царна −девзаш долу рицкъ ду −,
3624,Стоьмаш‚ церан сийдеш хир ду,
3625,НиIматийн бошмашкахь.,
3626,Маьнганий тIехь вовшийн духь-дуьхьал лаьтташ.,
3627,Царна /тIехьийзаш/ го боккхур бу /бераша/ шовдана чуьра /ихачу/ чагIаран кадаца.,
3628,КIайн‚ чоме /малар/ долуш молучарна.,
3629,Цу чохь /хьекъал/ талхар а дац /корта лезаш/‚ уьш цунах бехар а бац.,
3630,БIаьрса лоцу долуш бIаьргаш баккхий болу<sup>1</sup>/хаза зударий/ хир бу церан.,<p>Кхечу божаршка ца хьоьжуш‚ бIаьргаш хаза болу мехкарий (хьурул Iинаш).</p>
3631,Шаьш хьуламехь долчу хIоах<sup>1</sup>тера.,<p>Хирачу божарех ларбина болу (церан хьажарх‚ кхетарх).</p>
3632,"Царах цхьаберш вукхарна дуьхьал гIур бу, хоьттуш.",
3633,"Эр ду царах олучо: ""Баккъалла а, сан цхьа накъост ма вара /дуьненахь долуш/.",
3634,"Цо олура: ""Баккъалла а, хьо /пайхамараш/ бакъбечарах ву?",
3635,"Вай делча‚ вайх поппар (топпар) а‚ даьIахкаш (т1ехкаш) а хилча, вай бекхаме узур ду?""",
3636,"Цо элира: ""Шу хьовсий?""",
3637,Иза хьаьжира‚ тIаккха цунна иза жоьжахатина юккъехь гира.,
3638,"Цо элира: ""ТаллахIи‚ /цхьана маьIIара/ со хIаллаквеш ма лаьттара ахь.",
3639,"Сан Кхиош-кхобучун ниIмат ца хиллехьара, со хир ма вара /хIоккхахь/ лаьттачарах"".",
3640,"/Ялсаманин охIлано эр ду, уьш бахьош/: ""Вай лийр долуш дац?",
3641,Вайн цкъа далар а бен‚ вайна Iазап дийр долуш а дац?,
3642,"Баккъалла а, хIара бу-кх сийлахь-беза толам.",
3643,"Ишттачун дуьхьа къахьоьгийла къахьоьгучара"".",
3644,Ткъа иза ду дика тIедосса /хьошалгIа/‚ я заккъум<sup>1</sup>дитт ду?,"<p>Заккъум −жоьжахатина бухахь арадолу дитт‚ шайтIанан кортош санна, стоьмаш болуш.</p>"
3645,"Баккъалла а, Оха иза хилийтина питна хилла зуламхошна.",
3646,"Баккъалла а, иза ду жоьжахатина бухахь арадолу дитт.",
3647,Цуьнан стоьмаш бу шайтIанийн кортош санна.,
3648,"Баккъалла а, цара цунах дуур долуш а ду‚ гайнаш юзор йолуш а ю цунах.",
3649,"ТIаккха баккъалла а, царна цунна тIе /тоьхна/ цIийдина хи ду.",
3650,"ТIаккха баккъалла а, церан дIадерзар жоьжахате ду.",
3651,"Баккъалла а, царна карийра шайн дай а тилабелла /царна тIаьхьабаьзира уьш/.",
3652,Уьш церан лорах лехкира. (Дуьненахь болуш шайн дайша дина къинош дира цара а).,
3653,Тилабелира царал хьалха дуьххьар хиллачарах дукхахберш.,
3654,Оха бахийтира цаьргахь кхерамчаш.,
3655,Хьажал‚ муха хилла шайна кхерам тесначеран тIаьхье.,
3656,Делан сов цIена леш боцучеран.,
3657,Тхоьга кхийкхира Нухьас −ма дика жоп луш дерш ду /Тхо/.,
3658,Оха кIелхьарваьккхира иза а‚ цуьнан доьзал а боккхачу балих.,
3659,Оха хилийтира цуьнан зуьррет −иза бухадуьсург.,
3660,Оха цунна дитира /хаза хаставар/ тIаьхьенашкахь<sup>1</sup>.,<p>Пайхамарша а‚ наха а хаставора Нухь.</p>
3661,Салам ду Нухьана Iаламашкахь.,
3662,"Баккъалла а, Оха иштта бекхам бо дикачарна.",
3663,"Баккъалла а, иза ву Тхан муъмин лешех.",
3664,ТIаккха Оха хи бухабахийтира бисинарш.,
3665,"Баккъалла а, цуьнан тобанах ма ву ИбрахIим а.",
3666,Дагадаийта! Иза веара шен Кхиош-кхобучунна тIе цIенчу дагца.,
3667,"Дагадаийта! Цо аьллера шен дега а‚ шен къоме а: ""ХIун ю аш Iибадат деш ерг?",
3668,"Харцдерг делий /лаца/ лаьа шуна, АллахI- Дела а вуьтий?",
3669,"ХIун ду шуна моьттург Iаламийн Дех?""",
3670,Иза хьежира хьажарца седарчашка<sup>1</sup>.,"<p>Церан жа1арш кагъян бухависа бахьана лоьхуш вара Ибрах1им. Оцу къоман 1адатехь хилла седарчашца х1ума тидар. Седарчаша гойту ша кхана цомгуш хирг хилар, ала лууш вара Ибрах1им, т1аккха шена могур дац шуьца 1ийде ван. Сабунис яздо, Къурт1убин тафсирна т1е а товжий: и харцлер дац Делан шар1ан маслахьтана долу дела, цкъа-делахь, шолг1а-делахь, Ибрах1имна луург церан жа1арш къобал ца еш йолу деган цомгар яра.</p>"
3671,"ТIаккха цо элира: ""Баккъалла а, со цомгуш ву"".",
3672,Уьш дIабирзира цунах‚ букъ берзина.,
3673,"Иза тIевирзира церан делашна‚ цо элира: ""Аш ца юу?",
3674,"Шуна хIун хилла‚ дист ца хуьлу шу?""",
3675,"Иза тIевирзира царна, тухуш аьтту куьйгаца<sup>1</sup>.",<p>ИбрахIима этIира церан жа1арш дагарца‚ тIаккха и диг царах йоккхачу жа1аран логах кхазийра.</p>
3676,Уьш дуьхьалкхийтира цунна бевда беана<sup>1</sup>.,<p>Шайн жа1аршна тIе юхабирзийра нах‚ ИбрахIим дуьхьалкхийтира царна.</p>
3677,"Цо элира: ""Аш Iибадат до ткъа шаьш тостуш йиначарна<sup>1</sup>?""",<p>Чара (тарх) тостуш‚ делий бу бохуш цара йина хIумнаш – жа1арш (цIуш).</p>
3678,"Дела ма ву шу кхоьллинарг а‚ аш деш дерг а /кхоьллинарг а/"".",
3679,"Цара элира: ""Ē цунна гIишло‚ чу кхосса иза егачу цIарга!""",
3680,Царна лиира цуьнца мекарло ян‚ Оха хилийтира уьш кIелбисинчарах.,
3681,"Цо (ИбрахIима) элира: ""Баккъалла а, со воьду сан Кхиош-кхобучунна тIе. Цо нисвийр ву со.",
3682,"Сан Кхиош-кхобург‚ суна дикачарах /доьзалхо/ лōлахь"".",
3683,Оха цунна кхаъ баьккхира тIех собаре кIантаца<sup>1</sup>.,<p>Исма1ил велира Дала ибрах1имна совг1атана.</p>
3684,"Иза цуьнца (ИбрахIимца) сиха лелалучу хьоле кхаьчча<sup>1</sup>‚ цо (ИбрахIимо) элира: ""ХIай сан кIаьтиг<sup>2</sup>‚ баккъалла а, суна го гIенах ас хьуна /гIурбанна/ урс хьокхуш‚ хьажал‚ хьуна хIун хета"". Цо элира: ""Дада‚ хьайга омра деш дерг де‚ хьуна со карор ву‚ Дала мукъалахь‚ собар дечарах"".",<p>ИсмаIил шен деца ИбрахIимца лелалеш‚ цунна гIо дан ницкъ болуш воккха хилча (цуьнан ворхI‚ я кхойта шо дуьзча).</p> | <p>К1аьтиг – жима к1ант.</p>
3685,И шиъ /Далла/ муьт1ахь хилча‚ цо (ИбрахIима) иза хьаж тIе виллича‚,
3686,"Оха цуьнга кхийкхира: ""ХIай ИбрахIим!",
3687,"Бакъхилийти ахь гIан"". Баккъалла а, Оха иштта бекхам бо дикачарна.",
3688,"Баккъалла а, хIара −иза ду-кх билгала долу зер.",
3689,Оха текхира цунах сийлахь-деза гIурба<sup>1</sup>.,<p>Дала стиглара ка баийтира ИсмаIилан метта гIурбанна урс хьаккха.</p>
3690,Оха дитира цуьнан /цIе яккхар а‚ и хаствар а/ тIаьхьабогIучаьргахь.,
3691,Салам-маршалла ду ИбрахIимна.,
3692,Оха иштта бекхам бо дикачарна.,
3693,"Баккъалла а, иза ву Тхан муъмин лешех.",
3694,Оха кхаъ баьккхира цунна Исхьакъаца‚ −дикачарах пайхамарца<sup>1</sup>.,<p>Оха кхаъ баьккхира ИбрахIимна‚ Исхьакъ цIе йолуш кIант хир ву хьан‚ шех пайхамар а хуьлуш‚ аьлла. </p>
3695,Оха декъалвира иза а‚ Исхьакъ а. Цу шиннан зуьрретах диканиг а ву‚ ша шена билгала зуламхо а ву.,
3696,Мусах а‚ ХIарунах а бинера Оха /боккха/ къинхетам.,
3697,КIелхьарваьккхира Оха и шиъ а‚ цу шиннан къам а боккхачу бāланах.,
3698,Царна гIо дира Оха −уьш хилира тоьлларш.,
3699,Оха делира цу шинга билгала долу жайна.,
3700,Оха нисвира и шиъ нийсачу новкъа.,
3701,Оха дитира цу шиннан /хаза цIе яккхар/ тIаьхьабогIучаьргахь.,
3702,Салам-маршалла ду Мусага а‚ ХIаруне а.,
3703,"Баккъалла а, Оха иштта бекхам бо дикачарна.",
3704,"Баккъалла а, и шиъ Тхан муъмин лешех ву.",
3705,"Баккъалла а, Ильяс а ма ву бахкийтинчарах.",
3706,"Цо ма элира шен къоме: ""Шу /Делах/ ца кхоьру?",
3707,Аш кхойкху ткъа БаIлага<sup>1</sup>‚ уггар дика кхоллархо а вуьтий?,<p>БаIал −Ильясан умматан жа1аран (цIун) цIе (дела ву боху хIума).</p>
3708,"АллахI −шун Дела а, шун хьалхалера дайн Дела а вуьтий?""",
3709,"Т1аккха цара иза харцвира – баккъалла а, уьш хьалхах1оттор ма бу /жоьжахатина, 1азапана/.",
3710,Делан сов цIена леш боцурш.,
3711,"Оха дитира цунна /хаза цIе яккхар, наха хаставар/ тIаьхьабогIучаьргахь.",
3712,Салам-маршалла ду Ил-йāсūна<sup>1</sup>.,<p>Иль-йасин – 1аьрбашха: الياسين оцу аятехь иштта язйина ю Ильяс боху ц1е.</p>
3713,"Баккъалла а, Оха иштта бекхам бо дикачарна.",
3714,"Баккъалла а, и Тхан муъмин лешех ву.",
3715,"Баккъалла а, ЛутI а ву бахкийтинчарах<sup>1</sup>.",<p>Дала элча вина ваийтинарг.</p>
3716,Оха кIелхьарваьккхира иза а‚ цуьнан берриг доьзал а.,
3717,/1азапехь/ бисинчарна юккъехь хилла йолу /Лут1ан зударех/ цхьа йоккха стаг<sup>1</sup>йоцург.,"<p>Иза хилла Лут1 пайхамаран зуда, амма керста. Иштта пайхамаран зуда хиларх а к1елхьара ца яьлла и Делан 1азапах. Цо гойту вайна хьо Деле ц1енна ийман диллина вацахь, Далла гергахь хьуна цхьмма а г1о дийр доцийла.</p>"
3718,ТIаккха Оха бохийра биснарш.,
3719,"Баккъалла а, шу лелаш ма дуй царна юххехула Iуьйрана а‚",
3720,Буьйсана а. Шу хьекъале ца хуьлу?,
3721,"Баккъалла а, Юнус а ву бахкийтинчарах (элчанех).",
3722,Ведара иза дуьззинчу кемана тIе.,
3723,Цо кхаж тесира /царца/ −иза эшначарах хилира.,
3724,И кхеллира чIеро и бехке а волуш.,
3725,"Баккъалла а, иза ца хиллехьара тасбахь дечарах",
3726,Вуьсара ма вара цуьнан кийрахь уьш юхадендечу /къемат/дийне кхаччалц.,
3727,"Кхоьссира Оха иза ара (яьссачу меттиге), цомгуш а волуш.",
3728,Оха далийтира цунна туьтен (гIабакхан) дитт.,
3729,Оха вахийтира иза бIе эзарна (дуккха нахана тIе) я совболчаьрга.,
3730,Цара ийман диллира −Оха цхьа хан тIекхаччалц бахам белира царна<sup>1</sup>.,"<p>Юнусан хабар доцца: ""Шен къомо ийман ца диллина‚ Дала царна Iазап дийр ду аьлла билгало шега кхаьчча‚ Юнус царах ведда хIоьрдан кемана тIе хиъна кIелхьаравала лууш хилла. Кема дола ца делла. Кема тIехь болчу наха аьлла: ""Кху тIехь цхьа къа долуш стаг ву‚ я элах ведда лай ву. И вай хи чу ца кхоссахь‚ кема долалур дац"". Цара кхаж тесира. И Юнусна белира −и цара хи чу кхоьссира. Боккхачу чIеро и вуьйдира. ТIаккха цо шех даьллачух дохко ваьлла‚ Деле гIо дар дихира. Дала и чIере аракхоссийтира. Цуьнан къомо тоба дича‚ Дала царна тIера айдина хилла Iазап.</p>"
3731,"Ахь хаттал цаьрга: ""Ткъа хьан Кхиош-кхобучунна мехкарий бу‚ ткъа царна кIентий бу.",
3732,"Я Оха кхоьллина маликаш зударийн /жинсах / царна гуш?""",
3733,"ХIан-хIа! Баккъалла а, шайн эладитанах дуьйцуш ма ду и цара",
3734,"Дала бер дина /бохуш/ −баккъалла а, уьш харцлуьйш ма бу.",
3735,Мехкарий хаьржина Цо кIентел‚ /бохуш/?,
3736,ХIун ду шуна‚ муха хьукам до аш?,
3737,Ойла ца йо аш?,
3738,Я шун билгала бакъо ю?,
3739,"Схьало шайн жайна, шу бакълуьйш хиллехь.",
3740,Цара<sup>1</sup>хилийтира Цуьнан а‚ жинийн юкъахь гергарло. Жинашна хиира уьш дIахIоттор<sup>2</sup>буйла.,<p>Керстанаша −маликаш Делан мехкарий бу бохуш.</p> | <p>Царна хьалха −жоьжахати чу.</p>
3741,ЦIена ву и Дела цара дечу /харц/ сибатах<sup>1</sup>.,<p>Маликаш Дела мехкарий бу бохуш.</p>
3742,Сов цIена Делан леш боцурш /жоьжахатина хьалха дIахIоттор бу/.,
3743,"Баккъалла а, аша а‚ аш /шена/ Iибадат дечо а −",
3744,Аш питне лоцур ма вац,
3745,Ша жоьжахатехь вегар верг бен.,
3746,Тхох ма дац цхьа а шена билгала меттиг йолуш бен<sup>1</sup>.,"<p>Иза маликаша вайн пайхамаре боху: тхох х1оранна а т1едихкина Делан г1уллакхаш ду; тхох цхьадерш рицкъ доькъуш ду, цхьадерш 1ожалла кхочуш еш ду, цхьдерш пайхамаршка вехьий кхоьхьуш ду …</p>"
3747,"Баккъалла а, тхо могIарш бина ду (лаьтташ 1ибадатехь мог1аршца ).",
3748,"Баккъалла а, тхо тасбахь деш ду.",
3749,Уьш(Маккара керстанаш) хиллехь а олуш:,
3750,"""Тхоьгахь хьехам хиллехьара хьалхалерачаьргара‚",
3751,"Тхо хир дара Делан сов цIена леш<sup>1</sup>"".","<p>Шайга Къуръан доссале Маккара керстанаша олуш хилла: кхечаьрга санна шайга Делера жайна доьссина хиллехьара, шаьш цунах тешар дара. Цул т1аьхьа шайга Къуръан досса доладелча, цунах ца тийшира уьш. Цо гойту уьш харц хилар.</p>"
3752,Керстаналла дина цара цунна (Къуръанна)‚ тIаьхьа хуур ду царна.,
3753,Хьалхадаьлла Тхан дош<sup>1</sup>Тхан бахкийтинчу<sup>2</sup>лешка.,<p>Со а‚ Сан элчанаш а тоьлур ду керстаний тIехь‚ аьлла долу.</p> | <p>Пайхамарша аьлла долу дош.</p>
3754,"Баккъалла а, уьш −уьш бу шайн гIо дийр дерш.",
3755,"Баккъалла а, Тхан эскар (муъмин нах) −и ду толамхо<sup>1</sup>.","<p>Муъмин нах тоьлур бу дуьненахь а, эхартахь а : бакъхиларан билгалонашца, эхартахь ялсамане бахарца.</p>"
3756,Д1аверза царах<sup>1</sup>цхьа хан яллалц.,<p>Дала боху пайхамаре: бита и Маккара керстанаш дуьхьало ца еш цхьа хан яллалц.</p>
3757,Гайта цаьрга /царна Iазап дуссуш/ −тIаьхьа гур ду царна /шайн керстаналлин бекхам/.,
3758,Ткъа Тхан Iазапца а сих ло уьш?,
3759,"Иза (Iазап) доьссича, церан керташка (аренга) −ма вон хилла-кх шайна кхерам тесначеран Iуьйре.",
3760,Д1аверза царах цхьа хан яллалц.,
3761,Гайта −тIаьхьа гур ду царна.,
3762,ЦIена ву хьан Кхиош-кхобург - сийлаллин Эла −цара /Шена т1ехь/ кхуллучу /харц/ сибатех.,
3763,Салам-маршалла ду элчанашна.,
3764,Хастам бу Далла −Iаламийн Дена.,
3765,Сāд. Шегахь хьехам болчу Къуръанах /дуй боу Ас/:,
3766,ХIаъ‚ цатешнарш кураллина чохь а‚ мостагIаллина<sup>1</sup>чохь а бу-кх.,<p>Къуръанах куралла еш‚ иймандиллинчаьрца мостагIалла лелош .</p>
3767,Мел тIаьхье хIаллакйина Оха царал хьалха‚ цара кхойкхура /къинхетам боьхуш/−яцара и /кIелхьарбевлла/ бовдаран хан.,
3768,"Цецбевлира уьш шайга шайн юккъера кхерамча веъча. Цатешачара элира: ""ХIара тIеххарцволу бозбуунча ву.",
3769,"Цо /дуккха делийн метта/ цхьа дела хилийтина? И тамаше хIума ду!""",
3770,"Царах хьалдолу тоба<sup>1</sup>дIаяхара /олуш/: ""Д1аг1о‚ собар а де шайн делий тIехь. Баккъалла а, хIара ду дезаш долу хIума.","<p>Абу-ДжахIал‚ къурайшин кхин элий бахна хилла Абу-ТIалиб волчу,и хьан вешин кIант Мухьаммад сацаве шайн делий сийсазбахарах‚бохуш. Цо аьлла цаьрга: ""لا أله ألا أللهЛаилахIа иллалахIуалийша"". Цара вовшашка: ""ДIагIо‚ вайн дин тIехь собар де‚ хIара (Дела цхьаъвар) хилла хIокхунна дезарг""‚ аьлла.</p>"
3771,Тхуна ца хезна оцунах<sup>1</sup>тIаьхьарчу миллатехь. Иза шаьш кхоьллина хIума а бен дац”.,<p>Кхузахь: бусалба динах‚ я Мухьаммад пайхамарах лаьцна‚ ца хезна шайна‚ аьлла керстанаша‚ тIаьхьарчу Iийсан динехь а.</p>
3772,"""Цуьнга боссина хьехам вайна юккъера?""<sup>1</sup>. ХIаъ‚ уьш шеконехь бу-кх Сан хьехамах. ХIаъ‚ цара /хIинца а/ ца Iевшина Сан Iазап.",<p>Аьлла Маккин керстанаша.</p>
3773,Ткъа цаьргахь ю хьан веза волчу‚ /пайхамарна ниIмат/ луш волчу Кхиош-кхобучун къинхетаман хазнаш?,
3774,Я церан ду стигалнийн а‚ лаьттан а‚ цу шиннан юккъехь долчун а паччахьалла? Хьалаболийла уьш /стигла/ гIирсашца<sup>1</sup>.,<p>Мушца‚ я кхечу хIуманца.</p>
3775,/Паймарна дуьхьал вовшахтоьхначу/ тобанех цхьа кIеззиг бIо бу уьш –бохор бу хьуна иза.,
3776,Харцбира /пайхамарш/ царал хьалха Нухьан къомо а‚ Iадаша а‚ хьостамаш<sup>1</sup>долчу ФирIавно а.,"<p>Шена дуьхьалваьллачунна хьостамаш тухуш хилла ФирIавнас‚ цундела аьлла Дала цунах ""хьостамашдерг"".</p>"
3777,Самудаша а‚ ЛутIан къомо а‚ Айкатан<sup>1</sup>дайша а −цу /ерриг/ тобанаша.,<p>Айкат −ШуIайб пайхамаран къоман юрт‚ хьуьнах юьззина хилла йолу.</p>
3778,Массара а харцбира элчанаш −бакъхилира Сан бекхам.,
3779,Х1орш хьовсур ма бац цхьана мохье бен −цунна хан яхъяр хир дац. (И мохь тохар тIаьхьатоттур дац.),
3780,"Цара (Маккан ох1лано ца бешаш) элира: ""Тхан Кхиош-кхобург‚ сихде тхуна тхан дāкъа<sup>1</sup>хьесапан де<sup>2</sup>дале"".",<p>Хир долу Iазап.</p> | <p>Къематде.</p>
3781,"Сатоха /ахь‚ хIай Мухьаммад/ цара дуьйцучунна‚ дагавайта Тхан лай Давуд‚ шегахь ницкъ хилла волу<sup>1</sup>. Баккъалла а, иза /Далла/ тIевоьрзуш верг вара.","<p>Давуд-пайхамар нуьцкъала хилла динехь а, дег1ехь а. Дедда-юкъа марха кхобуш хилла цо, буьйсан юкъ хиллалц ламазаш деш хилла, Далла шукур деш, собаре хилла. Иштта кхобучу мархих хьадисашкахь Давудан марха аьлла. Цуьнан масал даладеш ду Дала вайн пайхамарна,дог оьцуш.</p>"
3782,Оха муьтIахь дира /Давудана/ лаьмнаш −цуьнца цхьана тасбахь деш суьйранца а‚ /малх/ дIакхетарца а.,
3783,"Олхазарш а‚ гулдеш /тобанашкахь/ −массо а Цунна тIедоьрзу /муьтIахь хиларца, тасбахь дарца/.",
3784,Оха чIагIдира цуьнан паччахьалла‚ делира цунна хьекъалалла а‚ дов къастон хаар а.,
3785,Хьоьга деъний довхойн хабар? Уьш михьрабе<sup>1</sup>хьала ма бевлира.,<p>Михьраб −маьждиг чохь имам ламазна хIутту меттиг.</p>
3786,"Уьш Давуд волчу чоьхьа бевлира‚ иза царах кхеравелира. Цара элира: ""Ма кхера. Ши довхо ву /тхо/. Тхан цхьаберш вукхарна чугIиртина. Кхиэл е тхуна юккъехь нийсонца‚ харцо ма ēлахь‚ нисде тхо нисчу новкъа.",
3787,"ХIара сан ваша ву‚ цуьнан дезткъе ткъаесна уьстагI бу‚ сан цхьа уьстагI бу. Цо аьлла: ""Суна кхачо е цуьнца<sup>1</sup>"". Иза сол тоьлира довехь"".",<p>Суна ло и хьан цхьа уьстагI −суна тIаккха нийсса 100 хир бу.</p>
3788,"Цо (Давуда) элира: ""Хьуна зулам дина цо хьан уьстагI бехарца шен уьстагIий тIе. Баккъалла а, цхьана гIуллакх дечарах дукхачара вовшашна гамо йо‚ ийман диллинарш а‚ дика Iамалш еш берш а боцучара −ма кIеззиг бу уьш!"" Давудана хиира Оха ша питне лаьцна хилар. ТIаккха шен Кхиош-кхобучуьнга гечдар дийхира цо‚ горавоьжира иза‚ /Далла/ тIевирзира иза.",
3789,"Оха цунна из гечдира<sup>1</sup>. Баккъалла а, цунна Тхоьгахь гергарло а ю‚ хаза тIетовжийла а ю.","<p>Давудах даьлла къа хилира цо шолгIачу довхочуьнга лацадогIар, цхьанга ла а доьгIна сихха хьукам дар. Дала цунна доккха мулк а хьикмат (нийса кхиэл ян хаар) а делла хилла. И шиа малик нах цабогIучухула шена тIе деъча, цо кхеравелла, сихха хьукам дира, вукхуьнга ла ца дугIуш, кIорггера кхиэл ца еш. Цу тIехь Дала цунна бехк боккху, хоуьйту кхиэл еш шина а агIоне ладогIа дезаш хилар, дов кIоргга талла дезаш хилар. И хаа делча,Давуд Деле хьаствелира, гечдар доьхуш, воьлхуш висира.</p><p>Кхечу жайнашкахь а, цхьацца тафсирашкахь а дуьйцуш дерг, Давудан 99 зуда хилла, бохуш, т1аккха цунна хазъелира шен тIемалочун зуда, цо иза юхавоьрзурвоцчу тIаме вахийтина тIаккха и цигахь вича, и шена ялийра, шен зударийн барам 100 бузуьйтуш, и харц ду. Цунах теша мегар дац. И пайхамаршна тIе харцдерг кхоллар ду.</p><p>Вай тешна ду пайхамараш даккхийчу къинойх ларбина хиларх. И хьахийна г1уллакх-даккхийчарах къа ду, муьлххачу стагана а хьарам ду, муха долуьйтур ду и пайхамара?!</p>"
3790,"ХIай Давуд! Оха хилийтина хьох лаьттахь халип<sup>1</sup>. Кхиэл е нахана юккъехь нийсонца‚ тIаьхьа ма хIотта дезаршна −цара тилор ву хьо Делан некъах. Баккъалла а, Делан некъах тилалуш берш −царна чIогIа Iазап ду цара хьесапан де дицдарна.",<p>ТIаьхье‚ паччахь.</p>
3791,Оха эрна ца кхоьллина стигал а‚ латта а‚ цу шиннан юккъехь мел дерг а. Иза цатешачарна моттар ду<sup>1</sup>. Бāла бу цатешачарна /жоьжахатин/ цIергара.,<p>Хетар ду.</p>
3792,"Я Оха хуьлуьйту ийман диллинарш а, дика Iамалш йинарш а лаьттахь боьхалелачарах тера? Я Оха хуьлуьйту /Делах/ кхоьруш берш къинош дечарах тера? /Х1ан-х1а, хуьлуьйтур бац/",
3793,Жайна ду /хIара/‚ Оха ша хьоьга доссийна‚ беркате долуш‚ цаьрга цуьнан аятех ойлаяйта‚ хьекъал долчарна дагадайта.,
3794,"Оха велира Давудна Сулейман −дика лай. Баккъалла а, иза /Далла тIе/ т1евоьрзуш верг ву /1ибадат дарехь/.",
3795,Цунна (Сулеймана) гайтира суьйранца барг туху /кха кога тIехь хIотталуш/ говраш.,
3796,"Цо элира: ""Баккъалла а, суна дукхадиза ниIмат<sup>1</sup>сан Кхиош-кхобург хьехорал кирхьаца /малх/ дIахьулбаллалц.",<p>Говрашца самукъадаьлла малхбуз-ламаз тилира Сулеймана.</p>
3797,"Схьаялаел уьш суна тIе!"" Волавелира иза /урс/ хьекха<sup>1</sup>ностарех а‚ логех а.",<p>Ша Дела хьехорах машгIул вина хилла йолчу говрашна уьрсаш хьакхийтира цо‚ сагIа а даьккхира‚ аьлла дийцира.</p>
3798,Оха питне лецира Сулейман‚ цуьнан гIанта тIе цхьа дегI<sup>1</sup>диллира Оха‚ тIаккха иза /тōба дарца Тхуна/ тIе вирзира.,<p>Сулейманан паччахьаллин мухIар шена кара а кхаьчна жин хиира цуьнан гIанта тIе‚ ша Сулейман ву моьттуьйтуш.</p>
3799,"Цо элира: ""/Везан/ Дела‚ гечдехь суна‚ ло суна паччахьалла, сол тIаьхьа цхьанна хир доцчу тайпана. Баккъалла а, хьо ву-кх т1етт1а лушверг"".",
3800,Оха муьтIахь бира цунна мох‚ байа лелаш цуьнан омраца цунна луучу‚,
3801,ШайтIанаш а – массо а гIишлоярхо а‚ хIорда бухауьйдург а (маржанаш лоьхуш)‚,
3802,Вуьйш а‚ дихкина долу буржолашкахь.,
3803,"/Оха элира цуьнга/: ""ХIара −Тхан совгIат ду.Д1ало /хьан совг1атах рицкъ хьан дōлахь болчарах хьайна луучунна/ я /ца луш/ сацаде /хьайна луучунна/, цхьа а хьесап а доцуш.""",
3804,"Баккъалла а, цунна Тхоьгахь гергарло а ю‚ дика тIетовжийла а ю.",
3805,"Дагавайта Тхан лай Аюб‚ цо кхийкхира шен Кхиош-кхобучуьнга: ""Баккъалла а, со схьалаьцна шайтIано халонца а‚ Iазапаца а"".",
3806,"/Элира цуьнга/: ""Тоха хьан когаца<sup>1</sup>! ХIара −шийла лийчар а ду‚ малар а ду""<sup>2</sup>.",<p>Лаьттах ког тоха! ТIаккха хи делира −иза лийча а ду‚ мала а ду.</p> | <p>Иштта цунна тIера цамгар дIаяккхира Оха.</p>
3807,Оха д1абелира цунна шен доьзал а‚ кхин царал а цаьрца цхьана Тхоьгара къинхетам а хилла‚ хьекъал долчарна хьехам а хилла<sup>1</sup>.,<p>Дала зерхьама Аюб тIе цамгар кхоьссина хилла‚ цуьнан доьзал а хIаллакбина. Цхьа Рахьмат йоцу кхин зударий дIабахара цуьнгара‚ юьртан наха шайн юккъера араваьккхира иза. ТIаккха а цо Далла Iесалла ца йира‚ Далла деш долу Iибадат ца сацира. ТIаккха Дала цуьнан могашалла юхаелира‚ доьзал денбира‚ кхин ишттал доьзал белира −иштта бекхам бо Дала Шена шукур дечу лешна.</p>
3808,"/Оха элира цуьнга/: ""Схьаэца хьан куьйга цIов<sup>1</sup>‚ цуьнца тоха‚ хьан дуй къера ма хилийта!"" Баккъалла а, Тхуна иза карийра собаре. Дика лай ву. Баккъалла а, иза /Далла тIе/ воьрзуш верг ву.","<p>Аюба шен зудчунах Рахьматах дегабаам бина (цо шена сов чIепалг деъча) дуй биънера‚ ша тавелча,цунна бIе гIаж тухур ю‚ аьлла. ХIинца Дала цуьнан дуй къера ца хилийта бIе канах цIов бе баййа и тоха,боху,цкъа.</p>"
3809,Дагабайта Тхан леш ИбрахIим‚ Исхьакъ‚ ЯIкъуб‚ шайгахь ницкъ хилла болу /Далла Iибадат дарехь/‚ тидамалла а хилла болу /дин кхочушдарехь/.,
3810,Оха цIанбира<sup>1</sup>уьш цIенчу Iалашонна −/эхартан/ цIа дагадайтан.,<p>Хаьржира.</p>
3811,"Баккъалла а, уьш Тхан гергахь хаьржинчарах‚ дикачарах бу.",
3812,Дагабайта (хьахабе)ИсмаIил а‚ АльясаI а‚ Зуль-Кифл а −берриге а дикачарах бу.,
3813,"ХIара хьехам бу. Баккъалла а, /Делах/ кхоьручарна дика тIевоьрзийла ю.",
3814,Iаднан<sup>1</sup>бошмаш ю царна‚ /шайн/ неIарш дIаеллина йолу.,<p>Ялсамани.</p>
3815,Тевжина лаьтташ /хир бу уьш/ цигахь‚ цара схьабоьхуш(царна т1екхоьхьуш) цу чохь дуккха стоьмаш а‚ малар а /хир ду/.,
3816,Царна бу бIаьргаш гатта<sup>1</sup>болу‚ цхьана хеннара болу /мехкарий/.,"<p>Б1аьргаш гатта – шайн марошка бен, кхечу божаршка ца хьоьжушбохучун маь1нехь ду.</p>"
3817,ХIара ду-кх шуна/дуьненахь долуш/ хир ду аьлларг хьесапан денна<sup>1</sup>.,<p>Х1ара ду-кх шу дуьненахь долуш пайхамарша эхартахь шуна хир ду аьлла дийцинарг.</p>
3818,"Баккъалла а, хIара Тхан рицкъ ду‚ цунна кхачадалар дац.",
3819,"ХIара! Баккъалла а, /Делан/ дозанах бевлинчарна вон тIевоьрзийла ю-кх!",
3820,Жоьжахати −цу чохь бегар бу уьш −ма вон /дIавуьжу/ мотт бу-кх /иза/.,
3821,ХIара /Iазап/ Iовшийла цара‚ и ду лелина хи а‚ нотIкъа а.,
3822,Кхин а‚ цуьнан кепара‚ тайп-тайпана /Iазапаш хир ду царна/.,
3823,"ХIара толгIе<sup>1</sup>ю шуьца цхьана /жоьжахатина/ чу йоьдуш. ""Марша догIийла"" дац царна. Баккъалла а, уьш цIаргахь бегар бу-кх (баьгга чекх ца бовлуш).",<p>Тоба.</p>
3824,"Цара элира: ""ХIаъ‚ шуна ""марша догIийла"" дац-кх. Аш хьалхадаьккхина тхуна хIара. Ма вон чIагIо ю-кх!""",
3825,"Цара элира: ""Везан Дела‚ хIара тхуна хьалхадаьккхинчунна тIетохалахь Iазап шозза цIаргахь<sup>1</sup>"".",<p>Жоьжахатехь.</p>
3826,"Цара<sup>1</sup>элира: ""Вайна хIун хилла ца ган божарий<sup>2</sup>‚ вай шаьш вочарах лоруш хилла болу /дуьненахь/?",<p>Керстанаша жоьжахатехь эр ду оцу дуьненахь пекъара хилла болу бусалбанех лаьцна. И х1уманаш Дала яханчу заманахь дуьйцу Шена уьш хирг хилар дика хаарна.</p> | <p>Кхузахьбожарий нах бохучу маь1нехь ду.</p>
3827,"Вай ца дешаш дара царах‚ я /вайн/ бIаьрг царах дIатили?""",
3828,"Баккъалла а, иза хьакъ-бакъ ду −жоьжахатин дайша вовшашца къийсар.",
3829,"Ахь āла: ""Баккъалла а, со кхерамча<sup>1</sup>ву. Ма вац цхьа а дела Ша веккъа Цхьаъ волу‚ т1ех нуьцкъала волу АллахI бен.",<p>Хьехамча.</p>
3830,"Ша стигланийн а‚ лаьттан а‚ цу шиннан юккъехь долчун Да волу‚ Ша веза волу‚ т1ех гечдеш волу"".",
3831,"Ахь āла: ""Иза −сийлахь доккха хабар ду.",
3832,Шу цунах дIадоьрзуш ду.,
3833,"Суна ца хили лаккхарчу элих (Далла гергахь долу маликех) лаьцна хаар, уьш къуьйсуш болуш./Āдаман хьокъехь/.",
3834,"Суна вехьеца хаийтина со билгала кхерамча вуйла"".",
3835,"Дагадаийта! Хьан Кхиош-кхобучо аьллера маликашка: ""Баккъалла а, Со кхолла воллу адам поппарх.",
3836,"Ас иза нисвича‚ цу чу Сан сих са а диллича,цунна /сий деш/ суждане гIолаш"".",
3837,Сужуд дира маликаша массара а,
3838,/Цхьа/Иблис юкъарадолуш−цо куралла йира‚ и хилира керстанех.,
3839,"Цо (Дала) элира: ""ХIай иблис‚ стено дуьхьало йина хьуна сужуд дан Ас кхоьллинчунна Сан куьйгашца<sup>1</sup>? Курадаьлла хьо‚ я хьо хилла хьаладала гIертачарах"".","<p>Шен куьйгашцабохург кхузахь Дала цхьаа х1ума юкъа ца узуш, да а воцуш, нана а йоцуш Шегара кхоьллира Адам, бохург ду.</p>"
3840,"Цо элира: ""Со цул (Āдамал) дика ду. Со кхоьллина Ахь цIарах‚ и кхоьллина Ахь топпарх<sup>1</sup>"".",<p>Топпарх – поппарх.</p>
3841,"Цо (Дала) элира: ""Арадала цу /ялсамане/ чуьра. Баккъалла а, хьо неIалт аьлла /массо а диканах/ хадийнарг ду.",
3842,"Баккъалла а, хьуна Сан неIалт ду бекхаман де далц"".",
3843,"Цо (иблисо) элира: ""Везан Дела‚ хан яхъехь сан уьш (адамаш) юхаденбен де т1екхаччалц"". (""Къематде далц ца долуьйтуш дитахь со"")",
3844,"Цо элира: ""Баккъалла а, хан яхъйиначарах ду-кх хьо!",
3845,"Билглчу хенан де т1екхаччалц"". (""Къематде далц лийр дац хьо).""",
3846,"Цо элира: ""Хьан возаллах дуй боу ас: ас тиланне а тилор ма бу уьш берриге а,",
3847,"Царах Хьан сов цIена леш боцурш"".",
3848,"Цо элира: ""Баккъалла а, хьакъ-бакъ Ас олу:",
3849,"Юзанне а Ас юзор ма ю жоьжахати хьох а‚ хьунатIаьхьа мел хIоьттинчух а – царах массарах а"".",
3850,"Ахь āла: ""Ас цу тIехь цхьа а мах ца боьху‚ со сайна тIедиллинчарах а вац""<sup>1</sup>.",<p>И Къуръан айса яздина дац‚ и соьга Дала дуьйцуш ду.</p>
3851,Иза (Къуръан)беккъа Iаламашна хьехам бу.,
3852,Шуна хаанне а хуур ду оцунан хабар цхьа хан яьлча.,
3853,Жайна доссор /ду хIара/ Ша веза волчу‚ хьукам /нийса/ деш волчу Делера.,
3854,"Баккъалла а, Оха доссина хьоьга жайна бакъдолчуьнца: Далла Iибадат де‚ Цунна дог ц1ена хуьлуш /дечу/1ибадатехь<sup>1</sup>.","<p>   1ибадат де деккъа цхьана Далла, айхьа ечу 1амалехь а, нигатехь а Дела воцчу кхечу х1умане 1алашо ма хилийта.</p>"
3855,"Ткъа Делан дац цIена дин?<sup>1</sup>Иза воцург гIоьнчий<sup>2</sup>лаьцнарш‚ /олуш/: оха царна Iибадат ца до цара тхо Далла гергадахийта а бен ма торру гергахиларца −баккъалла а, Дала хьукам дийр ду царна юккъехь церан хилпало йолчохь. Баккъалла а, Дала нис ца во ша харцверг а‚ т1ех сов керста хилларг а.","<p>Дала къобал ца йо еккъа Шена дуьхьа йина, массо а ширках а, нахана гайтарах а ц1ена йолу 1амал бен.</p> | <p>ГIоьнчий −Къуръана чохь: أولياء Авлияъ-кхузахь: Делах санна хьо шайх тешаш болу‚ ахь шайна хьатта Iибадат деш болу нах а, маликаш а, жинаш а, Делал шаьш хьайна гергара хеташ.</p>"
3856,Далла лиънехьара Шена доьзалхо лаца‚ Цо хаьржина хир ма вара Ша кхоьллинчух Шена луург. Вонах цIена ву Иза. Иза АллахI ву‚ Ша цхьаъ волу‚ тIех сов нуьцкъала волу.,
3857,Цо кхоьллина стигланаш а‚ латта бакъдолчуьнца. Цо хьавзайо буьйса дийне‚ де хьовзадо буьйсане‚ муьтIахь бина малх а‚ бутт а<sup>1</sup>−массо а дIалелаш бу шен хан тIекхаччалц. Ткъа Иза вац веза верг а‚ тIех сов гечдеш верг а?,<p>Малх а бутт а муьтIахь бина Цо Шен низаманна‚ Шен хьукамна. Адамаш пайда оьцу царах Делан пурбанца.</p>
3858,Цо шу кхоьллина цхьана синах (Āдамах)‚ тIаккха Цо йина цунах<sup>1</sup>цуьнан зуда (Хьава)‚ Цо доссина шуна даьхнех борхI<sup>2</sup>−борша а‚ сте а. Шу кхуллу Цо шун нанойн кийрахь цхьана кхолларца /кхечу/ кхолларал тIаьхьа кха /хIуманан/ боданехь<sup>3</sup>. Иза ву АллахI −шун Эла‚ Цуьнан ду паччахьалла. /Кхин/ дела вац Иза воцург −ма дIатилош ду шу /Цунах/.,"<p>Адамах схьаяьккхинчу кийсаках (п1ендих) Дала кхоьллира цуьнан зуда Хьава.</p> | <p>Эмкалш‚ уьстагIий‚ хьелий‚ гезарий −борша а‚ сте а −борх1 тайпа хуьлу уьш.</p> | <p>Гайн бода а‚ беран цIийнан бода а‚ узан бода (бер ненах хутту меже).Кхузахь Дала буьйцу адам кхолладаларан муьраш: т1адамах хуьлу ц1ийн улх, ц1ийн улхах – даь1ахк, цунна т1елета жижиг …</p>"
3859,"Аш керстадахь −баккъалла а, Дела шух цIена<sup>1</sup>ву. Иза реза вац Шен лешна /цара Шен дин/ керстадарна. Аш шукур<sup>2</sup>дахь −оцуьнца реза ву Иза шуна. Д1ахьур бац д1ахьочо кхечун мохь<sup>3</sup>. ТIаккха шун Кхиош-кхобучунна тIе шун дIадерзар ду. Цо дуьйцур ду шуьга аш деш хилларг. Баккъалла а, Иза ву дегнашкахь дерг хууш верг.","<p>Шун Iибадат а‚ шу а ца хилчи а Iалуш ву.</p> | <p>Баркалла алахь‚ Далла шукур дахь.</p> | <p>Кхечун къа схьаоьцур дац цхьамма а. Кхечун къина т1ера дош лур дац цхьамма а, ша и динчо бен. </p>"
3860,"Адам цхьана бохамо схьалаьцча, −шен Кхиош-кхобучуьнга кхойкху цо, Цунна тIе воьрзий /тōба дарца/. ТIаккха Цо Ша паргIатваьккхича Шегара ниIматаца, −дицдо цо ша Цуьнга кхойкхуш хилларг хьалха‚ Далла нийсархой а бо цо Цуьнан некъах /нах/ тилорхьама. Ахь āла: ""Бахам бе хьан керстаналлица цхьа кIеззиг<sup>1</sup>. Баккъалла а, хьо ву цIеран дайх<sup>2</sup>"".","<p>Хьуо керста воллушехь зовкх хьега дуьненан дахарехь цхьа к1еззиг, аьлча а, Дала керстанаш дуьненахь ни1маташ а луш баха буьтуш бу, церан керстаналле а ца хьоьжуш, Далла гергахь дуьне, эхартаца дуьстича, х1умма йоцу дела. Ткъа эхарт Шех кхоьруш дуьненахь дика 1амалш еш хиллачарна лур ю Ша, боху Дала.</p> | <p>Жоьжахате гIур верг.</p>"
3861,"Ша Далла гIуллакх деш верг буьйсанан сахьташкахь‚ сужуд деш‚ /ламазаш деш/ хIоьттина верг эхартах кхоьруш, шен Кхиош-кхобучун къинхетаме дог дохуш /вуй и тера Далла Iесалла ечух/? Ахь āла: ""Цхьа терра буй хууш берш а‚ ца хууш берш а?"" Баккъалла а, ойла йийр ю хьекъал долчара.",
3862,"Ахь āла: ""ХIай сан ийман диллина болу леш! Шу кхера шайн Кхиош-кхобучух. Диканиг динчунна хIокху дуьненахь −диканиг ду. Делан латта шортта ду<sup>1</sup>. Собар диначарна шайн ял лур ма ю цхьа а хьесап доцуш"".",<p>Шайн кхузахь кхоччуш Далла Iибадат дан тар ца лахь (керстано ца дуьтуш) −кхечухьа дIакхалха. Я шун Iибадат кхузахь ца хилахь (шуна хьарам долчу меттехь) −кхечухьа дIакхалха. Делан латта шортта ду-шайна дин лело маршо йолчу я деш долу 1ибадат къобалхуьлуш долчу д1акхалха.</p>
3863,"Ахь āла: ""Баккъалла а, суна омра дина ас Далла Iибадат дан, Цунна дог ц1ена хуьлуш /дечу/ 1ибадатехь.",
3864,"Суна омра дина со цхьалгIа бусалба<sup>1</sup>хила"".","<p>Бусалба – Делан хьукамна, Делан омрана муьт1ахь верг. Кхин дукха оцунах лаьцнарг хьалха деана.</p>"
3865,"Ахь āла: ""Бакъалла а, со кхоьру, ас сан Кхиош-кхобучунна Iесалла йича, деза-доккхачу /къемат/ дийнан Iазапах"".",
3866,"Ахь āла: ""Далла Iибадат до ас, Цунна дог ц1ена хуьлуш сан 1ибадатехь.",
3867,"Аш Iибадат де шайна ма луу Иза воцучунна"". Ахь āла: ""Баккъалла а, эшаллехь бисинарш бу шаьш а‚ шайн доьзал а байнарш къематдийнахь"". Иза бац ткъа билгал эшам?",
3868,Царна шайн тIехула а цIеран гIатт хир ю‚ шайн бухахула а гIатт ю. Иштта цуьнца кхерабо Дала Шен леш: хIай Сан леш! Сох кхералаш.,
3869,ТIагIут<sup>1</sup>генадаьккхинарш шена Iибадат дарх‚ Далла тIе бирзинарш −царна кхаъ бу −ахь кхаъ баккха Сан лешна.,<p>ТIагIут −жинех я адамех долу шайтIа‚ АллахI воцу шен Iибадат деш долу хIума‚ оцу шена дечу Iибадатна ша реза а волуш.</p>
3870,/Уьш/ даше ладуьйгIуш берш бу‚ тIаккха цуьнан уггар дикачунна тIехьабаьзаш −уьш бу Дала шаьш нисбинарш. И бохкурш −уьш бу хьекъалдерш!,
3871,Ткъа Шена тIехь Iазапан дош /жоьжахате гIур ву аьлла/ бакъхилларг −/нисло дика Iамал ечуьнца/? Ахь кIелхьарвоккхур вуй цIаргахь<sup>1</sup>верг?,"<p>Ахь к1елхьарвоккхур вуй жоьжахате ваха язвелларг? Ибн-1аббаса аьлла и аят доьссина Делан элчанан ден ваша хиллачу Абу-Лах1абехь а, цуьнан доьзалехь а, кхечу пайхамаран гергарчаьргахь. Иза дукха дог дохуш вара цара ийман дилларе, амма Далла гергахь уьш язбелла бара жоьжахате баха.</p>"
3872,"Делахь а, шайн Кхиош-кхобучух кхийринарш −царна хIусамаш<sup>1</sup>хир ю‚ шайн тIехула а дина даьлла цIенош долуш‚ шайн бухахула хиш а лелаш −Делан ваIда ю /иза/. Дала ца йохайо /Шен/ ваIда.","<p>1елера дийцинчу хьадисехь ду: пайхамара (Д.с.х.ц.) элира: ""Ялсаманехь ц1енош хир ду (деших а, детих а) дина, шайн чоь арахь а къегина гуш, шайн арахьдерг а чухула къегина гуш – уьш т1ех хаза зиларан, исбаьхьа хиларан сибат"". ""Хьанна хир ю уьш?"" - хаьттира цуьнга. Цо элира: ""Уьш хир ю къамел хаза долчунна,( мискачарна) х1ума даош волчунна, буьйсана нах набарш еш болуш Далла ламазаш деш болчарна"".</p>"
3873,"Хьуна ца го: Дала доссина стиглара хи‚ т1аккха дохуьйту и лаьттахь долчу хьосташ<sup>1</sup>чу‚ тIаккха цуьнца ялта схьадоккху Цо тайп-тайпана беснаш<sup>2</sup>долуш‚ тIаккха дакъадолуьйту Цо −хьуна и го мажделла‚ тIаккха Цо царах /аьтта, йохийна/ кийсакаш хуьлуьйту. Баккъалла а, цу чохь хьехам бу хьекъалдолчарна.","<p>Цо гойту вайна лаьтта бухахь долу хиш дог1их хилла хилар.</p> | <p>Тайп-тайпана беснаш – лаьттах схьайолу тайп-тайпана х1умнаш:к1а, мукх… (Ас-Сабуни).</p>"
3874,Ткъа Дала шен дог исламана<sup>1</sup>д1аделлинарг‚ ша шен Кхиош-кхобучун нур тIехь волуш /дика вац шен дагна тIе мухIар тоьхначул/? Бала бу шайн дегнаш Дела хьехорах къиза долчарна. Уьш билгалчу тилар чохь бу-кх!,"<p>Ислам –أسلام : Делан хьукамна, Делан омрана муьт1ахь хилар. Делан ц1ена дин.</p>"
3875,"Дала хабарх уггар хазниг доссадина −шен хьукам а, хьехамаш а керл – керла бохуш, вовшашка тера болуш долу жайна, цунах шен Кхиош-кхобучух кхоьручеран чIор детталуш‚ тIаккха шен чIор а‚ дегнаш а Дела хьехорна кIадлуш. Иза бу Делан нийса некъ‚ Цо нисво цуьнца Шена луург. Дала тилавала вуьтуш верг −цуьнан вац /ша/ нисвийриг.",
3876,"Ткъа шен юьхьаца къематдийнахь Iазапан вонах ларвала гIиртинарг<sup>1</sup>/ву цу жоьжахатих ларинчух тера/? Аьлла /хир ду/ зуламхошка: ""Iовша /хIинца/ шаьш /дуьненахь/ карадеш хилларг!""","<p>Кхузахь Дала боху, къематдийнахь, шен куьйгаш логех дихкина, жоьжахате кхуьссина, цуьнан ц1арах, шен юьхь дуьхьал етташ, ларвала г1ертарг тера ву, дуьненахь дика 1амал йина, ялсамане г1ур волчух? Вац!!!</p>"
3877,Царал хьалха хиллачара а харцбира /элчанаш/ −Iазап деара царна шайна хаа ца лучуьра.,
3878,"Дала Iавшийтира цаьрга дуьненан дахарехь сийсазалла, ткъа эхартан Iазап вуно а доккха ду‚ уьш хууш хиллехь.",
3879,"Оха далийна нахана хIоккху Къуръанчохь хIор /х1уманах/ масал, уьш ойла еш хир бацара-те?",
3880,Iаьрбийн /маттахь/ Къуръан /хилийтина/‚ цхьа а гамо йоцуш −уьш кхоьрур бацара-те?,
3881,Валийна Дала масална цхьа стаг‚ шегахь накъостий къуьйсуш болу (дукха нехан долахь волу)‚ /важа/ стаг а (веккъа цхьана стеган долахь волу). И шиъ цхьатерра вуй масалца<sup>1</sup>? Хастам бу Далла. ХIаъ‚ царах дукхахболчарна ца хаьа-кх.,<p>Цхьан стеган лай а‚ дуккха нехан лай −цхьатерра вуй? Вац!!!</p>
3882,"Баккъалла а, хьо а лийрволуш ву /х1ай Мухьаммад/‚ баккъалла а, уьш а лийр болуш бу.",
3883,"Т1аккха баккъалла а, шу къематдийнахь шайн Далла хьалхахь къуьйсуш хир ду<sup>1</sup>.","<p>Шайна юккъехь хилла зуламаш, динан г1уллакхан а, дуьненан г1уллакхан а хьокъехь къуьйсуш хир ду шу къематдийнахь Далла хьалхахь. Цо нийсонца къастам бийр бу шуна юккъехь.</p>"
3884,"Мила ву ткъа зуламе ша Далла тIехь харцлуьйш волчул‚ ша бакъдерг, и шега деъначул тIаьхьа, харцдеш волчу? Ткъа жоьжахатина чохь яц Iан меттиг керстанашна? /Ма шортта ю!/",
3885,"Ша бакъдолчуьнца веънарг а /Мухьаммад пайхамар/, иза бакъвеш берш а /муъмин нах/ −уьш бу /Делах/ кхоьруш берш.",
3886,Царна шайна луург /хир/ ю шайн Кхиош-кхобучунна гергахь. И бу дикачеран бекхам.,
3887,Дала цIанбархьама уггар вочу шаьш динчух (къинах)‚ царна шайн ял ялархьама шаьш деш хилалчух уггар хазачуьнца.,
3888,"Ткъа Дела вац кхачо йолуш Шен лена? Цара хьуна кхерамаш туьйсу Цул лахарчаьрца. Милла велахь а Дала тилавала витинарг, −ма вац цунна цхьа а иза нисвийриг.",
3889,Милла велахь а Дала нисвеш верг −ма вац цхьа а и тилаван. Ткъа Дела вац веза верг а‚ шегахь бекхам берг а? /Ву!/,
3890,"Ахь цаьрга хаьттича: ""Хьан кхоьллина стигланаш а‚ латта а""‚ аьлла‚ цара аланне эр ма ду: ""Дала"". Ахь āла: ""Гой шуна и аш, Дела а витина шайга кхойкхурш‚ Далла суна цхьа зен лиъча‚ цара дIадоккхур долуш дуй и Цуьнан зен‚ я Цунна лиъча суна къинхетам‚ цара сацор болуш буй и Цуьнан къинхетам?"" Ахь āла: ""Тоам бу суна Дела‚ Цунна тIе товжийла шаьш т1етовжуш берш"".",
3891,"Ахь āла: ""Сан къам‚ Iамал е шайна могучу кепара‚ баккъалла а, со а Iамал еш ву. ТIаьхьа хуур ду шуна,",
3892,"Хьанна тIе догIур ду Iазап, цуьнан сий а дайаш‚ хьанна тIе хьаьрчар ду лаьтташ долу Iазап.""",
3893,"Баккъалла а, Оха доссийна хьоьга нахана /деша, хьукам дан/ жайна бакъдолчуьнца. Нисвелларг −шена /нисвелла/‚ тилавелларг −иза а шена тилавелла. Хьо ма вац царна тIехь векал<sup>1</sup>.","<p>Хьо ма вац векал вина цаьрга ийман диллийта, хьуна и могур ма дац – и Тхан карахь ма ду: Оха нисвийр ву Тхайна луург нийсачу новкъа, Хьан г1уллакх Делан омра нахе д1акхачор ду, боху Дала элчане, цуьнан дог оьцуш.</p>"
3894,"Дала схьаоьцу /нехан/ синош уьш лечу хенахь‚ цаделларг −набарх<sup>1</sup>. Цо схьалоцу шена Iожалла сацам хилларг‚ дIадохуьйту важа шен тоьхначу ханна. Баккъалла а, цу чохь делилш ма ду ойла ечу къомана.","<p>Набкхетар валарх тера ду: ца хозу, ца го, цхьа а эс дац; жима валар ду иза.</p>"
3895,"Цара лаьцна, Дела а витийна, шайна гIодоккхурш? Ахь āла: ""Уьш цхьанна хIуманна доладеш ца хилча а‚ хьекъале ца хилча а<sup>1</sup>?""",<p>Т1аккха а луьйцу аш шайна Аллах1-Дела а вуьтий г1оьнчий?</p>
3896,"Ахь āла: ""Делан ду гIодаккхар<sup>1</sup>дерриге а. Цуьнан ду стигланийн а‚ лаьттан а паччахьалла. ТIаккха Цунна тIе шу дIадерзор долуш ду"".",<p>ШапаIат.</p>
3897,"Веккъа цхьа АллахI - Дела хьехавича, дегнаш тохало /и ца дезаш/ эхартах ца тешаш болчеран. Иза воцурш хьехабича, −уьш баккхийбеда (баккхийбоь)<sup>1</sup>.","<p>Делаца накъост лоцучарна (мушрикунашна) хьалхахь لا اله الا الله Лā илāх1а иллаЛлāх1у - кхин дела вац Ша Аллах1-цхьа Дела воцург аьлча, ч1ог1а ца деза и царна, ткъа церан ц1уш (жа1арш) хьахийча, ч1ог1а хазахета царна.Оцу дезчу дешнийн маь1на: шена 1ибадат дан хьакъ долуш цхьа а вац Ша Аллах1- цхьа Дела воцург.</p>"
3898,"Ахь āла: ""/Везан/ Дела‚ /Хьо ву-кх/ стигланаш а‚ латта а кхоьллинарг‚ къайлаха дерг а‚ гучахь дерг а хууш верг а‚ Ахь хьукам дийр ду-кх Хьан лешна юккъехь‚ цара хилпало еш хиллачохь"".",
3899,"Зулам диначарна лаьттахь мел дерг а‚ цуьнца кхин цул хилча а, −и д1алур ма дара цара къематдийнахь Iазапан вочун духьал (к1елхьарбовлархьама). Гучуделира царна Делера цара хьесап ца деш хилларг.",
3900,Гучуделира царна боьха хIуманаш шаьш карадинчух‚ хьакхаделира царах уьш шех ца бешаш хилларг.,
3901,"Адамо цхьана зено ша схьалаьцча, Тхоьга кхойкху‚ тIаккха Оха иза Тхайгара ниIмате хьовзадича‚ цо олу: ""Баккъалла а, иза-м деллера суна сан хаарна (со суо бахьанехь)"". ХIаъ‚ иза (Дала цунна делларг) питна (и зерхьама делла) ду‚ делахь а, царах дукхахболчарна ца хаьа-кх.",
3902,Иза элира царал хьалха хиллачара а‚ кIелхьар ца бехира уьш цара карадеш хиллачо.,
3903,Царах кхиира боьха хIуманаш‚ цара карадина хилла долу. ХIокхарах зулам динарш −царах а кхиар ду шаьш карадина долу боьха хIуманаш‚ цара (и Делан Iазап) гIелдийр ма дац. (Цунах бовдур ма бац уьш).,
3904,"Царна ца хаьа-те Дала рицкъ даржадеш хилар Шена луучунна /и зерхьама/‚ барам а беш /хилар Шена луучунна и бале озорна/<sup>1</sup>. Баккъалла а, цу чохь делилш ду-кх тешаш долчу къомана.","<p>Дала цхьаболчарна шортта ло рицкъ, цхьаболчарна к1еззиг ло – уьш зерхьама: шайна дукха деллачара Делан новкъахь харжаш йой-те, Далла шукур дой-те, к1еззиг деллачара собар дой-те, Далла 1есалла йой-те?</p>"
3905,"Ахь āла /х1ай Мухьаммад/ шайна /дукха къинош дарца/ тIаламза хилла болчу Сан лешка: ""Аш дог ма дилла Делан къинхетамах. Баккъалла а, Дала гечдо къинош дерриге а. Баккъалла а, Иза тIех гечдийриг а‚ къинхетаме верг а ву"".",
3906,Шайн Кхиош-кхобучунна тIе хьовза (тōба дарца)‚ муьтIахь хила Цунна шайга Iазап дāле хьалха‚ тIаккха шуна гIо дийр дац.,
3907,"ТIаьхьахIитта шайга шайн Кхиош-кхобучуьнгара доссинчух уггар хазчунна шайна цIеххьана Iазап дāле, шуна хаа ца луш.",
3908,"Сино аларх /ларло/: ""Байлахь диси со Делан агIорхьара ас ледарло ярна‚ со хилира-кх /Делан аятех/ цадешачарах"".",
3909,"Я цо аларх: ""Дала со нисдинехь‚ со а хир ма дара /Делах/ кхоьручарах"".",
3910,"Я цо аларх, Iазап шена гича: ""Суна юхаделахьара /дуьненан дахар/, −со хир ма дара диканиг дечарах"".",
3911,ХIаъ‚ деана хьоьга Сан аяташ‚ уьш харцдира ахь‚ хьо кураделира‚ хьо хилира цатешачарах<sup>1</sup>.,<p>Иштта эр ду Дала оцу сине къематдийнахь.</p>
3912,Къематдийнахь хьуна гур бу Далла тIехь харцлийнарш шайн яххьаш Iаржъелла. Ткъа жоьжахатина чохь яц Iан меттиг кураболчарна?/Ю деллара!/,
3913,Дала кIелхьарбохур бу /Делах/ кхоьруш хилларш /шаьш лоьху ялсамани шайна хуьлуш/ шайна толам хиларца. Царах хьакхалур дац боьха хIума‚ уьш сингаттаме а хир бац.,
3914,Дела ву массо а хIуманан кхоллархо. Иза массо а хIуманан векал а ву.,
3915,Цуьнан ду стигланийн а‚ лаьттан а дōгIанаш. Делан аятех цатешнарш −уьш бу эшнарш.,
3916,"Ахь āла: ""Дела воцчунна омра до аш соьга Iибадат де, олий‚ хIай‚ жехIал нах?!""",
3917,"Хьоьга вехьеца хаийтина‚ хьол хьалхалерчаьрга а: ""Ахь накъост лацахь /Делаца/‚ хьан Iамал йоьйур ю хьуна‚ хьо эшначарах хир ву хьуна"".",
3918,ХIаъ‚ Далла Iибадат де ахь‚ хьо хила /Далла/ шукур дечарах.,
3919,Мах ца хадийра цара Делан хадо ма безза‚ латта дерриг Цуьнан буйнахь хир ду къематдийнахь‚ стигланаш а хир ю хьарчийна Цуьнан аьтту куьйгаца<sup>1</sup>. /Массо а кхачамбацарех/ цIена ву Иза‚ лакхавели цара /Шеца/ накъост лацарх.,<p>Дерриг латта Цуьнан буйнахь хир ду къематдийнахь‚ стигланаш а хир ю хьарчийна Цуьнан аьтту куьйгаца – Делан ницкъина к1ел хир ду и дерриг.</p>
3920,"Сур лекхира −тентакваьлира<sup>1</sup>стигланашкахь мел верг а‚ лаьттахь мел верг а‚ Далла лиънарг воцург. Юха а лекхира /сур/ кхин цкъа −уьш /кешнашкара/ гIевтина бисира, хьоьжуш<sup>2</sup>.",<p>Велла висира‚ ткъес тоьхна вийнарг санна.</p> | <p>Къематдийнахь хир ду иза.</p>
3921,Къегира латта шен Кхиош-кхобучун нураца‚ охьадиллира жайна‚ схьабалабира пайхамарш а‚ тешаш а‚ кхиэл йира царна юккъехь бакъдолчуьнца‚ царна зулам дийр дац<sup>1</sup>.,<p>Къематде деъча хиндерг ду Дала дуьйцуш.</p>
3922,ДIаделира /механа/ хIора сина ша динарг‚ Иза дика хууш ву цара деш дерг.,
3923,"ДIабигира цатешнарш жоьжахате тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: ""Ца баьхкира шуьга элчанаш шуна юккъера‚ шаьш шуна шун Кхиош-кхобучун аяташ а доьшуш‚ шаьш шуна дIахьедош шун хIокху денна дуьхьалкхетар?"" Цара элира: ""ХIаъ‚ делахь а, бакъхили керстанашна Iазап хир ду аьлла дош"".",
3924,"Элира: ""ЧугIо жоьжахатина неIаршкахула, лаьтташ цу чохь гуттарена а"". Ма вон ю-кх курабевллачеран чохь Iен меттиг.",
3925,"ДIабигира шайн Кхиош-кхобучух кхоьруш хилларш ялсамане тобанашца‚ уьш цига беъча дIаеллаелира цуьнан неIарш‚ элира цаьрга цуьнан гIаролаша: ""Салам-маршалла ду шуьга. Декъала хили шу. ЧугIо цунна гуттарена а"".",
3926,"Цара элира: ""Хастам бу Далла‚ Ша тхуна бакъхилийтина Шен ваIда‚ Цо ирсана делира тхуна /ялсаманин/ латта‚ охьаховшур ду тхо ялсаманехь тхайна луучохь"". Iамал ечеран ма хаза ял ю-кх /иза/!",
3927,"Хьуна гур ду маликаш хьийзаш Iаршана гонахула‚ тасбахь деш шайн Кхиош-кхобучунна, И хасторца. Кхиэл йина царна юккъехь бакъдолчуьнца‚ элира: ""Хастам бу Далла −Iаламийн Дена"".",
3928,Хьа-мūм<sup>1</sup>.,<p>Оцунах лаьцнарг хьалха деана.</p>
3929,"Жайна охьадоссор /ду хIара/ Ша веза волчу‚ хууш волчу Делера,",
3930,"Ша къа гечдийриг волчу‚ ша тōба къобалдийриг волчу‚ бекхамехь чIогIа волчу, комаьршалла Шегахь йолчу. Вац /кхин/ дела Иза воцург‚ Цуьнга ду дIадерзар.",
3931,Къуьйсур ма дац Делан аяташкахь шаьш /Делах/ цатешначара бен‚ хьо Iеха ма войла церан махкахь /кура/ дIасхьаийдаро.,
3932,Харцдира /Делан цIен дин/ царал хьалха Нухьан къомо а‚ царал тIаьхьа тобанаша а. Ойла еш дара хIор уммат шен элчанех иза /бохам барца/ схьалацан. Цара къийсийра харцдолчуьнца цуьнца бакъдерг дайа гIерташ −Ас схьалецира уьш /хIаллакбарца/. Муха хили Сан таIзар!,
3933,Иштта бакъхилира хьан Кхиош-кхобучун дош цатешначарна тIехь‚ уьш /жоьжахатин/ цIеран дай бу‚ аьлла долу.,
3934,"Шаьш Iарш лелош берш а, цунна гонахь берш<sup>1</sup>а тасбахь деш бу хастамбарца шайн Кхиош-кхобучунна‚ тешаш бу Цуьнах‚ гечдар доьхуш бу ийман диллинчарна: ""Тхан Кхиош-кхобург‚ массо а хIуманна шорто йина Ахь къинхетамца а‚ Iилманца а‚ Ахь гечделахь тōба диначарна а‚ Хьан некъана тIаьхьахIоьттинчарна а‚ уьш ларбелахь жоьжахатин Iазапах.","<p>""Зад аль-масир"" тафсирчохь 1арш лелош дерш диъ малик ду аьлла ду, къематдийнахь борх1 хир ду. Вах1аб бин Мунаббих1о аьлла 1аршан гонахь 70 эзар маликийн мог1а бу, цунна т1аваф дех (лераме го боккхуш).Царна т1ехьахь а 100 эзар маликийн мог1а бу тасбахь деш, царах цхьа а дац кхечо дечух тера тасбахь деш. Дика хуург Ша Дела ву.</p>"
3935,"Тхан Кхиош-кхобург‚ Iаднан/ялсаманин/ бошмаш чу бохкалахь уьш‚ Ахь царна ваIда йина йолчу‚ церан дайх а‚ зударех а‚ зуьрретах а дика Iамал мел йинарг а. Баккъалла а, Хьо ву-кх веза верг а‚ хьукам /нийса/ деш верг а.",
3936,"Ахь ларбелахь уьш вочух (къинош бахьанехь дечу 1азапах). Ахь ша вочух ларвийнарг оцу дийнахь −Ахь къинхетам бина цунах. Иза бу-кх сийлахь-боккха толам"".",
3937,"Баккъалла а, цатешначаьрга кхойкхур ма ду: ""Делан цабезам мелхо а боккха бу шун цабезамал шайга‚ шу кхойкхура иймане −аш керстадора"".",
3938,"Цара элира: ""Тхан Кхиош-кхобург‚ Ахь далийтира тхо шозза‚ Ахь ден а дира тхо шозза<sup>1</sup>‚ тхо къера хилла тхан къиношна. Арадовла цхьа а некъ буй?""","<p>Тафсиран 1еламнаха аьлла: «Хьалхара балар ду уьш хьалха дуьненахь цахилар, шолг1а балар ду уьш дуьненахь болуш балар. Хьалхара дендалар ду дуьнена довлур, шолг1а дендалар ду къематдийнахь юхадендалар».</p>"
3939,"Иза (Iазап ду шуна) веккъа цхьана Деле кхайкхича, аш и керстадарна‚ Цуьнца накъост лоцуш хилча, шу тешарна. Хьукам /хIинца/ лекха-воккха волчу Делан ду.",
3940,Иза ву гойтуш шуьга Шен аяташ<sup>1</sup>‚ Цо охьадоссадо шуна стиглара рицкъ. Ойла ца йо-кх ша /Далла/ т1евоьрзуш волчо а бен.,"<p>Аяташ – кхузахь: Дела цхьаъхиларан а , ницкъ болуш хиларан 1аламаташ.</p>"
3941,"Кхайкха<sup>1</sup>Деле шаьш Цунна дог ц1ена хуьлуш /дечу/ 1ибадатехь, и керстанашна /мел/ ца дезахь а.","<p>Кхайкха Деле – кхузахь а, кхечу меттехь а: Далла Iибадат де</p>"
3942,Даржаш хьалайохург /ву Иза/‚ /шегахь/ Iарш йолуш‚ Са<sup>1</sup>дохуьйту Цо Шен лех Шена луучуьнга кхерам таса вовшашца цхьанакхетар хиндолчу денца<sup>2</sup>.,<p>Джабраил малик пайхамаршка вехьеца.</p> | <p>Къематденца‚ берриге а вовшашца цхьанакхетар болчу.</p>
3943,Оцу дийнахь уьш гучубовлур бу /арабовлур бу шайн кешнашкара/. Хьуллур дац Далла царах долчух хIумма а. Хьенан ду паччахьалла тахана? Ша цхьаъ волчу‚ тIех нуьцкъала волчу Делан ду-кх!,
3944,"Тахана бекхам бийр бу хIор синна ша /дуьненахь/ карадинчуьнца. Зулам хир дац тахана. Баккъалла а, Дела сиханиг ву хьесап дарехь.",
3945,"Кхерам таса царна гергадогIур долчу /къемат/денца‚ /нехан/ дегнаш къамкъаргашна тIе кхаьчча /кхераделла детталуш/‚ шаьш дохкобевла /хир болу/. Ма вац зуламхошна цхьа а доттаг1 а, цхьа а г1одоккхург а, шена /уьш/ муьтIахь а болуш.",
3946,Хаьа Цунна бIаьргийн тешнабехк а /хьарам хIумане хьоьжуш/‚ дегнаша хьулдийриг а.,
3947,"Дала кхиэл йо бакъдолчуьнца. Иза а витина, цара шайга кхойкхуш болчара кхиэл ца йо цхьанна хIуманца. Баккъалла а, Дела −Иза ву хозуш верг а‚ гуш верг а.",
3948,"Уьш ца лела лаьттахула‚ тIаккха уьш ца хьоьжу, муха хилла царал хьалха хиллачеран тIаьхье? Уьш бара царал вуно чIогIа ницкъаца а‚ лаьттахь асар дитарца а. Дала схьалецира уьш шайн къинош бахьанехь‚ ма ца хилира царна Делан дуьхьал цхьа а лардархо.",
3949,"Иза /хилла/ цаьрга богIуш хиларна шайн элчанаш билгалонашца −цара уьш харцбора. Дала схьалецира уьш<sup>1</sup>. Баккъалла а, Иза нуьцкъала верг а ву‚ бекхамца чIогIаниг а ву.",<p>Дала 1азап дира царна.</p>
3950,Оха вахийтира Муса Тхан аяташца а‚ билгалчу бакъонца а,
3951,"ФирIавне а‚ ХIамане а‚ Къаруне а. Цара элира: ""/Иза/ тIех харцлуьйш волу бозбуунча ву"".",
3952,"Иза цаьрга веъча Тхоьгара бакъдолчуьнца, цара элира: ""Байа цуьнца цхьана ийман диллинчеран кIентий‚ дийна бита церан зударий"". Керстанийн мекарло тилар чохь бен ма яц.",
3953,"ФирIавно элира: ""Вита со Муса вен. Шен Кхиош-кхобучуьнга кхойкхур цо. Баккъалла а, со кхоьру цо шун дин хийцадан‚ я лаьттахь боьханиг гучудаккхийтан"".",
3954,"Мусас элира: ""Баккъалла а, со ларвелла сан Кхиош-кхобучуьнца а‚ шун Кхиош-кхобучуьнца а массо а хьесапан /къемат/ дийнах ца тешаш кураваьллачух "".",
3955,"ФирIавнан доьзалах цхьана ийман диллинчу и шегахь хьулдеш волчу стага элира: ""Аш воь ткъа стаг цо аларна ""сан Кхиош-кхобург цхьа АллахI-Дела ву?"" Ткъа иза шуьга шун Кхиош-кхобучуьнгара билгалонашца ма веана. Иза харцлуьйш велахь, цунна шена ю-кх и харцо. И бакълуьйш велахь, цо шуна хир ду бохучух цхьадерг хьакхалур (кхетар) ма ду шух. Баккъалла а, Дала нис ца во ша тIаламза верг а‚ тIех харцверг а.",
3956,"ХIай сан къам‚ шуна ду паччахьалла тахана‚ шу /Мисран/ лаьттахь /массарал/ тоьлуш долуш. Хьан гIо дийр ду вайна Делан ницкъах /кIелхьарадовла/ и вайга беъча?"" ФирIавно элира: ""Ас шуьга ца гойту сайна гушдерг а бен‚ ас шу нис ца до нийсонан новкъа бен"".",
3957,"Ийман диллинчо элира: ""Сан къам‚ баккъалла а, со кхоьру шуна тобанийн де<sup>1</sup>санначу дийнах.",<p>Пайхамарш харцбина‚ тIаккха Дала хIаллакйина тобанаш.</p>
3958,Нухьан къоман а‚ Iадийн а‚ Самудийн а‚ царал тIаьхьа хиллачеран Iадатах тера /ду-кх хIара аш лелориг/. Дела ма вац зулам лууш Шен лешна.,
3959,"ХIай сан къам‚ баккъалла а, со кхоьру шуна вовшашка кхайкхаран дийнах<sup>1</sup>.",<p>Къематдийнах‚ наха вовшашка (ялсаманехь болчара жоьжахатехь болчаьрга) кхойкхур долчу.</p>
3960,"Шу духадовду долчу дийнах −ма вац шуна Делера цхьа а гIоьнча. Дала тилавала витинарг −ма вац цунна цхьа а нисвийриг"".",
3961,"Шуьга веара хьалха Юсуф билгалонашца шу лаьтташ ду шеконехь иза шуьга шеца веанчух. Иза хIаллакхилча (велча), аш элира: ""Ваийтанне а воуьйтур ма вац Дала цул тIаьхьа элча"". Иштта тилавала вуьту Дала ша тIаламза верг а‚ шеконехь верг а,",
3962,Шаьш Делан аяташкахь къуьйсуш болу шайга еана бакъо а йоцуш. Боккха хили /цаьрга болу/ цабезам Далла гергахь а‚ ийман диллинчеран гергахь а. Иштта муьхIар туху Дала х1ор курадаьллачу‚ /нахана/ ницкъбечу дагна тIе.,
3963,"ФирIавно элира: ""ХIай ХIаман! ЮгIа суна гIала‚ со кхиа тарло некъашка.",
3964,"Стигланийн некъашка. Мусан Далла тIекхочур ву со. Баккъалла а, суна хета и (Муса) харц ву аьлла"". Иштта хаздина ФирIавнана цуьнан балхан вониг‚ дIахьовзина иза /нисчу/ некъах. ФирIавнан мекарло ма яц хIаллакхилар чохь бен.",
3965,"/ТIаккха/ элира /Фир1авнан къоман юккъера/ ийман диллинчо: ""ХIай сан къам‚ суна тIаьхьахIитта‚- ас нисдийр ду шу нийсонан новкъа.",
3966,"ХIай сан къам! Баккъалла а, хIара дуьненан дахар /кIеззиг/ зовкх хьегар ду‚ ткъа эхарт −иза ду чIагIонан цIа.",
3967,"Вониг динарг −цунна бекхам хир бац и санначуьнца а бен. Диканиг динарг‚ стаг велахь а‚ зуда елахь а‚ ша муъмин а волуш −уьш ялсамани чу гIур бу‚ царна рицкъ лур ду цу чохь, хьесап а доцуш.",
3968,ХIай сан къам! Х1ун ду суна шу кхайкха /жоьжахатих/ кIелхьардовларе‚ аш со кхайкха /жоьжахатин/ цIарга?,
3969,Аш со кхойкху ас Далла керстаналла даре‚ ас Цуьнца накъост лацаре суна шеца цхьа а Iилма доцург‚ ткъа ас шу кхойкху Ша веза а‚ тIех гечдийриг волчуьнга.,
3970,Дера аша-м кхойкху со шена дуьненахь а‚ эхартахь а цхьа а кхайкхар доцучуьнга‚ ткъа вайн дIадерзар Деле ма ду‚ амма тIаламза берш −уьш ма бу /жоьжахатин/ цIеран дай.,
3971,"Шуна тIаьхьа дагадогIур ду ас шуьга дуьйцург. Ас сан гIуллакх Деле дIало. Баккъалла а, Дела ву-кх /Шен/ леш (халкъ) гуш верг.""",
3972,Дала ларийра иза цара йинчу мекарлонан вонах. Хьакхаделира ФирIавнан доьзалах Iазапан вониг.,
3973,"ЦIе −цунна тIе уьш кхуьссур бу Iуьйрана а‚ суьйрана а‚ сахьт хIуттучу дийнахь /кхайкхар хир ду цаьрга/: ""Чу бохка ФирIавнан доьзал уггар чIогIачу Iазапна"".",
3974,"Дагадаийта! Вовшашца къийсаме баьр бу уьш цIаргахь‚ гIийлачара<sup>1</sup>эр ду курабевла хиллачаьрга: ""Баккъалла а, тхо дара шуна тIаьхьахIиттийна /дуьненахь аш бохург деш‚ хIинца/ аш дIадоккхий тхох цIеран /Iазапах/ цхьа дāкъа?""",<p>Шаьш кхечарна тIаьхьахIиттинчара.</p>
3975,"Шаьш курабевла хиллачара элира: ""Баккъалла а, вай дерриге а цу чохь/цIаргахь/ ду-кх. Баккъалла а, Дала хьукам дина лешна юккъехь"".",
3976,"Эр ду цIаргахь болчара жоьжахатин гIаролашка: ""Кхайкха шайн Кхиош-кхобучуьнга‚ дайде āла тхуна тIера Iазап цхьана денна мукъане а"".",
3977,"Цара (жоьжахатин гIаролаша) эр ду: ""Шуьга бохкуш ца хилира шун элчанаш билгалонашца?"" Цара элира: ""ХIаъ"". Элира /гIаролаша/: ""Кхайкха шаьш!"" Керстанийн кхайкхар ма дац тилар чохь бен.",
3978,"Баккъалла а, Оха гIо дийр ду Тхан элчанашна а‚ ийман диллинчарна дуьненан дахарехь а‚ тешаш хIуттучу /къемат/ дийнахь а.",
3979,Оцу дийнахь зуламхошна пайда бийр бац церан бехказлонаша. Царна неIалт ду‚ царна /эхартан/ цIийнан боьханиг ду.,
3980,Оха белира Мусага нийса некъ‚ ирсана дитира Исраилан кIенташна жайна.,
3981,Нийса некъ а‚ хьехам а /хилла долу/ хьекъалдолчарна.,
3982,"Собар де‚ баккъалла а, Делан ваIда −хьакъ-бакъ ю‚ гечдар деха хьан къина<sup>1</sup>‚ тасбахь де хьан Кхиош-кхобучунна хастам барца сарахь а‚ Iуьйранна а.","<p>Къа – кхузахь: ледарло. Хууш ма хиллара, къинойх Делан элча ларийна ву.</p>"
3983,"Баккъалла а, Делан аяташкахь шайга еана цхьа а бакъо йоцуш къуьйсуш берш −баккъалла а, церан кийрахь ма яц куралла бен‚ уьш шена тIе кхуьур йоцу (уьш шайн мураде кхочур боцу). Ларвалар лаха Делаца. Баккъалла а, Иза ву хозуш верг а‚ гуш верг а.",
3984,"Ткъа стигланаш а‚ латта а кхоллар мелхо а доккха ду нах кхолларал‚ делахь а, дукхах болчу нахана ца хаьа-кх.",
3985,"Цхьа терра бац бIаьрсадоцург а‚ гуш верг а; ийман диллинарш а, дика Iамалш йинарш а‚ вониг деш верг а. КIеззиг ду-кх аш ойла йийриг.",
3986,"Баккъалла а, сахьт<sup>1</sup>догIур долуш ду, шеко яц цу чохь‚ делахь а, дукхах болу нах тешаш бац-кх.",<p>Къематде.</p>
3987,"Шу Кхетош-кхиочо аьлла: ""Соьга кхайкха −Ас жоп лур ду шуна"".Баккъалла а, шаьш Суна Iибадат дарах курабовлуш берш −чугIур ма бу жоьжахатина, кIелбисина.”",
3988,"Дела ву хилийтинарг шуна буьйса шуьга садаIийта шена чохь‚ де а /шуна/ серло луш /шайн г1уллакхаш дан/. Баккъалла а, Дела ниIмат долуш ву-кх нахана /дала/‚ делахь а, дукхах болчу наха баркалла ца олу-кх.",
3989,И ву-кх АллахI-Дела‚ шун Кхиош-Кхобург‚ массо а хIуманан кхоллархо. /Кхин/ дела вац Иза воцург. Ма Iехош ду шу /генадохуш ду бакъдолчух/!,
3990,Иштта Iехора /генабохура бакъдолчух/ Делан аяташна инкарло еш хилларш.,
3991,"Дела ву динарг шуна латта чIагIо хилла‚ стигал гIишло хилла‚ шуна куьцаш динарг‚ т1аккха хаздина Цо шун куьцаш, цIенчу хIуманех рицкъ а делла шуна. И ву АллахI-Дела −шун Кхиош-кхобург. Беркате хили Дела −Iаламийн Да.",
3992,Иза дийнаверг ву‚ /кхин/ дела вац Иза воцург‚ кхайкха Цуьнга‚ Цунна дог ц1ена хуьлуш /дечу/ 1ибадатехь. Хастам бу Далла −Iаламийн Дена.,
3993,"Ахь āла: ""Баккъалла а, суна дихкина Iибадат дан аш, Дела а витина /шайга/ кхойкхучаьрга сан Кхиош-кхобучуьнгар соьга билгалонаш еъначул тIаьхьа‚ суна омра дина Iаламийн Дена муьтIахь хилар"".",
3994,"Иза ву шу кхоьллинарг топпарах<sup>1</sup>‚ тIаккха тIадамах‚ тIаккха детинчу цIих‚ тIаккха бераш хуьлий арадоху шу‚ тIаккха шу тIекхиархьама шайн ницкъина<sup>2</sup>‚ тIаккха шух къена нах хилийта. Шух ву хьалха леш верг а. /И кхиэл йина Дала/ шу тоьхначу ханна тIекхачархьама а, шу ойла еш хилийтирхьама а.","<p>Поппарх.</p> | <p>Шу даккхий а, нуьцкъала а хилийтархьама..</p>"
3995,"Иза ву денволуьйтург а‚ волуьйтург а. Шен /цхьана/ гIуллакх тIехь сацам хилча‚ Цо олу цуьнга: ""Хила!"" −иза хуьлу.",
3996,Хьуна ца го и Делан аяташкахь къуьйсуш берш. Ма д1ахьовзош бу уьш /бакъдолчух/!,
3997,/Уьш бу/ шаьш харцдинарш жайна а‚ Оха шеца Тхан элчанаш бахийтинарг а. ТIаьхьа хуур ду-кх царна!,
3998,"Шайна лагех буржолаш-г1оматаш а тоьхча‚ зIайнаш а /ехкича/, такхор бу уьш",
3999,Кхахкина хи чу‚ тIаккха цIаргахь багор бу .,
4000,"ТIаккха олур /ду/ цаьрга: ""Мичахь ду аш /Делаца/ накъост лоцуш хилларг",
4001,"АллахI воцург?"" Цара элира: ""ДIатили уьш тхох. ХIаъ‚ тхо дацара кхойкхуш хьалха хIуманне а"". Иштта тилабала буьту Дала керстанаш.",
4002,И (Iазап ду шуна) лаьттахь цхьа а бакъо а йоцуш шу даккхийдедаш хиларна а‚ шу тIех хазахеташ хиларна а.,
4003,"Чу гIо жоьжахатина неIаршкахула, гуттарена цу чохь лаьтташ. Ма вон чохь Iен меттиг ю-кх курабевлачеран!",
4004,"Собар де‚ баккъалла а, Делан ваIда хьакъ-бакъ ю. Оха гайтанне а гойтур ма ду хьоьга /хир ду/аьллачех цхьадолу хIуманаш я Оха волуьйтур ву хьо −тIаккха Тхуна тIе дIаберзор бу уьш.",
4005,Оха бахийтинера элчанаш хьол хьалха а‚ царах Оха хьуна бийцинарш а бу‚ царах Оха хьуна бийцаза берш а бу. Бакъхьара ца хилла цхьанна элчанна цхьа а аят дан Делан пурбанца бен. Делан омра деъча −сацам хилира бакъдолчуьнца −кхузахь ийшира /дин/ харцдеш хилларш.,
4006,Дела ву шуна бежанаш хилийтинарг: царах /цхьадерш/ шуна тIеховжа‚ царах /цхьадерш/ −шуна даа.,
4007,Шуна цаьргахь /кхин/ пайданаш а бу‚ аш царна тIехь кхочушдархьама шайн дагахь долу хьашт‚ царна тIехь а‚ кеманна тIехь а шу дIалеладо.,
4008,Цо гойту шуна Шен аяташ. Делан муьлхачу аятана аш инкарло йо?,
4009,Уьш ца лела лаьттахула‚ ца хьовсу-те‚ муха хилла царал хьалха хиллачеран тIаьхье? Уьш ма бара вуно царал дукха ницкъаца а‚ лаьттахь /дуьтучу/ асарца а вуно чIогIа а −кIелхьар ма ца бехира уьш цара /дуьненахь/ карадеш хиллачо.,
4010,Цаьрга баьхкича церан элчанаш билгалонашца‚ баккхийбийдира уьш шайгахь долчу /дуьненан/ Iилманца‚ царах хьакхаделира цара ша сийсазадеш хилларг.,
4011,"Шайна Тхан ницкъ гича‚ цара элира: ""Оха ийман дилли веккъа цхьана Деле‚ Оха керстадина тхаш Цуьнца накъост лоцуш хилларг"".",
4012,Ца хилира царна пайдехь церан ийман Тхан ницкъ беъначул тIаьхьа. Делан Iадат /ду иза/‚ Цуьнан лешкахь ша чекхдаьлла долу. Ийшира кхузахь керстанаш.,
4013,Хьа-мūм<sup>1</sup>.,<p>Далла дика хаьа оцуьнца Шена луург.</p>
4014,/Жайна/ охьадоссар /ду хIара/ Ша сов къинхетаме а‚ къинхетаме а волчуьнгара.,
4015,Жайна /ду хIара/‚ Шен аяташ къастийна долу‚ Iаьрбийн /маттахь/ дешар<sup>1</sup>а хилла хууш долчу къомана.,<p>Къуръан – Iаьрбийн маттахь: قرءان дешар.</p>
4016,Кхаъ бахьарг а‚ кхерамча а /хилла ду и Къуръан/‚ царах дукхахберш дIабирзи − шайна ца хозуш (и къобал ца деш).,
4017,"Цара элира: ""Тхан дегнаш хьуламехь ду ахь тхо шега кхойкхучух‚ тхан лергий чохь къоралла ю‚ тхуна юккъехь а‚ хьуна юккъехь а кирхьа ду‚ хьан Iамал е‚ оха тхан Iамал йийр ю"".",
4018,"Ахь āла /цаьрга, хIай Мухьаммад/: ""Баккъалла а, со-м адам ду шу санна‚ соьга вехьеца хаийтина шун Дела цхьа Дела вуйла‚ дIанисло Цуьнга, Цуьнга гечдар деха. Бāла бу-кх /Делаца/ накъост лоцучарна.",
4019,Шаьш закат ца луш болчу‚ эхартана уьш керста бу<sup>1</sup>.,<p>Ца тешаш бу.</p>
4020,"Баккъалла а, ийман диллинарш а‚ дика Iамалш йинарш а − царна хедар йоцу ял ю.",
4021,"Ахь āла: ""Аш инкарло йо Ша латта кхоьллинчунна шина дийнахь‚ аш Цунна нийсархой а хуьлуьйту? Иза ву Iаламийн Да"".",
4022,Хилийтина Цо цигахь (лаьттахь) чIогIа боьгIнарш (лаьмнаш) цунна тIехула‚ беркатедира Цо иза (латта)<sup>1</sup>‚ дийкъира цу чохь кхачанаш деъа дийнахь<sup>2</sup>− цхьанийсса /диъ де хилла/ хоьттучарна.,<p>Стоьмаш а‚ ялта а схьадалийтарца.</p> | <p>Нахана а‚ са мел долчу хIуманна а.</p>
4023,"ТIаккха Иза тIевирзира стиглана − и кIур бара (айелла хин Iаь). Цо элира цуьнга а, лаьтте а: ""Схьадуьйла шайн лаамца‚ я лаамза"". Цу шиммо элира: ""Тхо деана тхан лаамца"".",
4024,Цо уьш кхочушхилийтира ворхI стигал хилла шина дийнахь‚ дIахаийтира /вехьеца/ хIор стигална шен гIуллакх. Оха хазйира гергара стигал чиркхашца<sup>1</sup>‚ /ларийра иза шайтIанах/ Iалаш ярца. Иза бу веза волчун‚ хууш волчун (Делан) дIахIоттам.,<p>Седаршца а‚ малх-баттаца а.</p>
4025,"Уьш дIаберзахь‚ ахь āла: ""Ас кхерам теси шуна ткъесаца‚ Iадийн а‚ Самудийн а ткъесах тера"".",
4026,"Дагадаийта! Цаьрга баьхкира элчанаш‚ царна хьалхахула а‚ тIехьахула а: ""Аш Далла бен Iибадат ма де"", /олуш/. Цара элира: ""Тхан Кхиош-кхобучун лиънехьара‚ Цо маликаш доссор дара. Баккъалла а, тхо шу шеца даийтинчунна керста ду-кх"".",
4027,"Ткъа Iадаш курабевлира лаьттахь цхьа а бакъо йоцуш‚ цара элира: ""Мила ву тхол чIогIа верг ницкъаца?"" Царна ца гина-те уьш кхоьллина волу Дела царал чIогIа вуйла ницкъаца. Уьш хилира Тхан аяташна инкарло еш.",
4028,Оха бахийтира царна шок лоькху мох халачу деношкахь цаьрга Iовшийтархьама сийсазаллин Iазап дуьненан дахарехь. Эхартан Iазап вуно а сийсаза ду. Царна гIо хир дац.,
4029,"Ткъа Самудаш − Оха билгалбаьккхира царна /диканан а, вонан а/ некъ − ткъа царна бIаьрсазалла дукхайийзира нийсачу некъал. ТIаккха уьш схьалецира ткъес тухучу сийсазаллин Iазапо цара карадеш хилларг бахьанехь.",
4030,Оха кIелхьарбехира ийман диллинарш‚ шаьш /Делах/ кхоьруш хилларш.,
4031,Делан мостагIий цIарна хьалха гулбечу дийнахь − уьш могIаршкахь /вовшашна тIе/ лохкур бу.,
4032,"Уьш цига (цIарга) баьхкича, тешалла дийр ду царна тIехь церан хазаро‚ бIаьрсано‚ чIораша, уьш хIун деш хилла‚ аьлла.",
4033,"Цара эр шайн чIорашка: ""Аш хIунда тешалла дира тхуна дуьхьал?"" Цара эр: ""Дистхилийтина тхо Дала‚ Ша массо а хIума дистхуьлуьйтуш волчу‚ Цо шу кхоьллина цкъа /шу доцучу хенахь/‚ Цунна тIе шу дIадерзош а ду"".",
4034,"Шу ца хилира хьулдан гIерташ шайна тIехь тешалла дан шун хазаро а‚ шун бIаьрсино а‚ шун чIораша а‚ делахь а, шуна моьттура Далла ца хаьа аш дечух дукхадерг.",
4035,Иза ду шун моттар‚ шайн Кхиош-кхобучух шуна моьттина долу‚ цо (шун моттаро) хIаллакдира шу‚ тIаккха шу хилира эшначарах.,
4036,Цара нагахь сатохахь − цIе ю царна чохь Iан меттиг‚ цара нагахь /Дела/ реза хилар дехахь − уьш хир бац /Иза/ шайна реза хиллачарах.,
4037,"Оха хIоттийра царна доттагIий /шайтIанех а‚ жиннех а/‚ цара хаздира царна шайн хьалхахьдерг а‚ тIехьахьдерг а‚ царах хьакхаделира царал хьалхадаханчу жинийн а‚ адамийн а умматашкахь аьлла долу дош<sup>1</sup>. Баккъалла а, уьш хилира эшнарш<sup>2</sup>.",<p>Цатешнарш Ша жоьжахате бухкур бу‚ аьлла долу Делан дош.</p> | <p>Уьш хилира шайна зен динарш.</p>
4038,"Цатешначара элира: ""Ла ма догIа хIокху Къуръане‚ даьсса хабар дийца цуьнгахь‚ шу тола мега<sup>1</sup>"".","<p>Къурайшин керстанаша олуш хилла вовшашка: ""Мухьаммада Къуръан доьшуш нуьцкъала г1овг1анаш е, ла ма до1а цуьнга, цхьанга а ма хазийта, иштта шу толархьама Мухьаммадан дина т1ехь"". Ибн-1аббаса дийцира Абу- Джах1ала аьлла бохуш: ""Мухьаммада Къуръан доьшуш, цуьнан юьхь т1е маьхьарий детта цунна ца хаийта ша олург"".</p>"
4039,Iовшанне а Iовшуьйтур ма ду Оха цатешначаьрга чIогIа Iазап‚ банне а бекхам бийр ма бу Оха царна цара деш хиллачух уггар вочуьнца.,
4040,И бу Делан мостагIийн бекхам − цIе. Царна цигахь гуттаренан хIусам ю − бекхам а хилла царна шаьш Тхан аяташна инкарло еш хиларна.,
4041,"Цатешначара элира /жоьжахатехь/: ""ХIай тхан Кхиош-кхобург‚ гайтахь тхуна жинех а‚ адамех а тхо тилина и шиъ<sup>1</sup>− тхан когий кIел буьтур бара оха – уьш /шиа/ хилийтаархьама уггар бухахьболчарах"".",<p>Иблис а‚ Адаман кIант Къабил‚ шаьш вочун масал гайтина болу.</p>
4042,"Баккъалла а, аьлларш /шайн са долуш/: ""Тхан Кхиош-кхобург /цхьа/ Дела- АллахI ву""‚ тIаккха нисбелларш − царна тIе дуссур ду /къинхетаман/ маликаш, /цара олуш/: ""Шу ма кхералаш, сингаттаме ма хилалаш, кхаъ хили шуна ялсаманица‚ шуна ваIда йина хилла йолчу"".",
4043,"""Тхо ду шун доттагIий дуьненан дахарехь а‚ эхартахь а‚ шуна цигахь шун синошна дезарг ду‚ шуна цигахь аш дехнарг а ду""‚",
4044,/Хьошаллина/ кечдина Ша гечдеш волчуьнгара‚ Ша къинхетаме волчуьнгара.”,
4045,"Мила ву вуно хаза дашца Деле кхийкхинчул а‚ дика Iамал йиначул а‚ ша аьлла волчул: ""Баккъалла а, со ву-кх /Далла/ муьтIахь болчарах<sup>1</sup>"".",<p>Бусалбанех.</p>
4046,Цхьанийсса ца хуьлу диканиг а‚ вониг а‚ ахь духатоха<sup>1</sup>уггар хаза долчуьнца − тIаккха хьуна а‚ шена а юккъехь мостагIалла ерг хьоме доттагI санна хир ву хьуна.,<p>Хьайга дуьйцург а‚ къуьйсург а.</p>
4047,И далур дац шаьш собар диначарна а бен‚ и далур дац шегахь доккха /ирсан/ дāкъа долчунна а бен.,
4048,"Хьуна /оцунна<sup>1</sup>тIехь/ шайтIано васвасалла даг чу кхоссане а кхоссахь, Делаца ларвалар лаха. Баккъалла а, Иза хозуш верг а ву‚ хууш верг а ву.",<p>Вониг дикачуьнца духатохарна тIехь оьгIазло даг чу кхуссуш.</p>
4049,Цуьнан Iаламатех ю буьйса а‚ де а‚ малх а‚ бутт а. Сужуд ма де малхана а‚ баттана а‚ аш сужуд де Ша уьш кхоьллина волчу Далла‚ шаьш Цунна Iибадат деш делахь.,
4050,Цара куралла яхь‚ Далла гергахь берш Цунна тасбахь деш бу буьйсана а‚ дийнахь а‚ царна кIор ца до.,
4051,"Цуьнан Iаламатех ду хьуна латта гар декъа. Оха цунна тIе хи доссича, иза деттало‚ кхуьу<sup>1</sup>. Баккъалла а, Иза дендийнарг − денбийр болуш ма ву белларш. Баккъалла а, Иза массо а хIуманна тIехь ницкъ кхочуш ма ву.",<p>Лаьттах хIуманаш схьайолу.</p>
4052,"Тхан аяташкахь керстаналла деш берш Тхуна къайлабер бац. ЦIарга кхуссур верг дика ву я къематдийнахь кхерамза вогIур верг /дика/ ву? Iамал е шайна ма луъу. Баккъалла а, Иза аш дийриг гуш ма ву.",
4053,"Баккъалла а, хьехамна (Къуръанна) керстаналла динарш и шайга беъча /бекхам бийр бу Оха царна/. Баккъалла а, иза деза долу жайна ду-кх.",
4054,Харцдерг догIур дац цунна хьалхахула а‚ тIехьахула а‚ /иза/ охьадоссар ду Ша хьукаме а‚ хастаме а волчуьнгара.,
4055,"Хьоьга ца олу хьол хьалха элчанашка аьлларг а бен. Баккъалла а, хьан Кхиош-кхобург Шегахь гечдар долуш а ву‚ лазаме таIзар долуш а ву.",
4056,"Оха иза хилийтинехьара Iаьрбех доцу Къуръан‚ /тIаккха а/ эр ма дара цара: ""Цуьнан аяташ къастинехьара /тхуна‚ тхо царах кхетархьама/. Ткъа /Къуръан/ Iаьрбех доцуш хила дезара‚ /пайхамар ша/ Iаьрби а волуш? Ахь āла: ""Иза (Къуръан) ийман диллинчарна ду‚ нийса некъ а‚ дарба а хилла"". Цатешнарш а − церан лергий чохь къоралла ю‚ иза (Къуръан) царна бIаьрсаза ду (уьш ца кхета цунах). Уьш бу шайга кхойкхучарах /тера/ генарчу меттигера.",
4057,"Оха делира Мусага жайна‚ цу чохь а хилпало хилира. Дош<sup>1</sup>хьалха ца деллехьара хьан Кхиош-кхобучуьнгара − хьукам дина хир дара царна юккъехь. Баккъалла а, уьш шеконан шеконехь бу-кх.",<p>Цатешарш жоьжахатина чу бухкур бу‚ аьлла долу Делан дош.</p>
4058,Дика Iамал йинарг − /иза/ цунна шена ю. Вониг динарг − /иза а/ цунна дуьхьал ду. Хьан Кхиош-кхобург ма вац /цуьрриг/ зулам дийр долуш лешна.,
4059,"Цунна тIе духадерзо сахьтан Iилма<sup>1</sup>. Ара ца болу зезагийн юккъера стоьмаш а‚ цхьа а стечун кийра бер а ца лета‚ цо бер ца до Цунна хууш бен. Оцу дийнахь цаьрга кхойкхур ду: ""Мичахь бу Сан накъостий<sup>2</sup>?"" Цара эр: ""Хьоьга хаийтина оха: вац тхох цхьа а теш"".",<p>Къематде даран хаам.</p> | <p>Аш дуьненахь Сох тарбина‚ шайна лаьцна хилла болу?</p>
4060,ДIатилира царах уьш хьалха шайга кхойкхуш<sup>1</sup>хилларш. Царна хиира шайна цхьа а кIелхьардовлийла доцийла.,<p>Дуьненахь цара шайна Iибадат динарш.</p>
4061,"КIор ца до адамна диканаш дехар. Нагахь санна шех вониг кхетахь, /Делан къинхетамах/ дог дуьллу цо.",
4062,"Оха цуьнга Тхайгара къинхетам Iовшийтахь цунах зен кхетначул тIаьхьа‚ цо аланне а ма олу: ""ХIара сан /хьуьнарца/ ду. Суна ца моьтту сахьт д1ахIуттур ду. Со сан Кхиош-кхобучунна тIе юхаверзавахь а − суна Цуьнгахь вуно а диканиг хир ду"". Оха дийцанне а дуьйцур ма ду керстанашка цара динарг‚ Оха Iовшийтанне а Iовшуьйтур ма ду цаьрга луьрачу Iазапах /1азап/.",
4063,Оха адамна ниIмат делча‚ дIавоьрзу иза /баркалла аларх/‚ агIорхьавзий. Вониг шех кхетахь − дехха доIанаш деш хуьлу.,
4064,"Ахь āла: ""Гой шуна‚ иза /Къуръан/ Делера хилча - /и хьакъ – бакъ ду/, тIаккха аш цунна керстаналла дича, мила ву ткъа ша /цуьнца/ генарчу мостаг1аллехь волчул вуно а тилавелларг?""",
4065,ТIаьхьа Оха цаьрга гойтур ду Тхан Iаламаташ /стигланийн а‚ лаьттан а/ агIонашкахь а‚ цаьргахь шайгахь а царна билгалдаллалц иза бакъдерг дуйла. Кхачо ца хуьлу хьан Кхиош-кхобучуьнца Иза массо а хIуманна тIехь теш хилар?,
4066,"Баккъалла а, уьш бац шайн Кхиош-кхобучуьнца цхьанакхетарах шеконна чохь? Баккъалла а, Иза вац массо а хIуманна го буьллуш верг /Iилманца‚ Шена хаарца/?",
4067,Хьа-мūм<sup>1</sup>.,<p>Оцунах лаьцнарг хьалха деана.</p>
4068,Iайн-сūн-къāф<sup>1</sup>.,<p>Далла хаьа цуьнца Шена луург.</p>
4069,Иштта вехьий доуьйту хьоьга а‚ хьол хьалха хиллачаьрга а Ша веза волчу‚ хьукам /нийса/ деш волчу Дала.,
4070,Цуьнан ду стигланашкахь мел дерг а‚ лаьттахь мел дерг а. Иза ву лекха верг а‚ веза- воккха верг а.,
4071,"Герга ду стигланаш атадала шайна тIехула<sup>1</sup>/Делан сийлаллица/. Маликаша тасбахь до шайн Кхиош-кхобург хасторца‚ цара гечдар доьху лаьттахь волчунна<sup>2</sup>. Сема довла / хIай нах/! Баккъалла а, Дела − Иза ма ву Ша гечдеш верг а‚ къинхетаме верг а.","<p>Стигланаш вовший тIехула герга ду дада Делан сийлаллах а, мушрикунийн ирчачу дашах а (Делан доьзалхо ву бохучу).</p> | <p>Муъмин нахана.</p>"
4072,И воцург /шайна/ доладийраш<sup>1</sup>лаьцнарш − Дела ву царна тIехь лардархо<sup>2</sup>‚ хьо вац царна т1ехь векал<sup>3</sup>.,"<p>Доладийраш – иштта гочдина кхузахь 1аьрбийн дош أولياء Авлияъ(цхьаъ – وليвали). Аято гойту Делаца накъостий луьйцурш, х1ума кхолларехь а, 1аламашна т1ехь урхалла дарехь а  Далла г1оьнчий х1иттош берш, шайн моттарехь, церан Делан санна, ницкъ болуш, доккхачу тиларчахь хилар.И моттадалар аьттехьа а бакъ а дац, уггар даккхичарех, Дала гечдеш доцу къа а ду: Делаца нислуш дац са долу а, са доцу а цхьа а х1ума.</p> | <p>Церан 1амалш, церан г1уллакх тергал деш ву Дела, царна бан хьакъ болу бекхам бийр болуш ву.</p> | <p>Дала боху пайхамаре:хьуна т1едиллина дац оцу керстанашка нуьцкъах дика 1амал яйтар, цаьрга нуьцкъах ийман диллийтар – хьуна т1ехь ду х1ара Шен вехьий цаьрга д1акхачор а, царна кхерам тасар а.</p>"
4073,Иштта вехьеца даийтира Оха хьоьга Iаьрбийн Дешар<sup>1</sup>хьоьга кхерам тасийта яртийн нанна а<sup>2</sup>‚ цунна гонахь болчарна а‚ хьоьга кхерам тасийта гулдаран денца<sup>3</sup>‚ шена чохь шеко йоцчу − цхьа тоба (бусалбанаш) ялсаманехь хир ю‚ важа тоба (керстанаш) жоьжахатахь хир ю.,"<p>Къуръан, Iаьрбийн маттахь доьшуш долу. قرءانКъуръандешарбохург ду.</p> | <p>Макка. Иштта яртийн нана (1аьрбащха: ام القري Умм аль-къура) - аьлла цунах цигахь долу Ка1ба лаьтта т1ехь нахана 1ибадат дан уггар хьалха дина ц1а ларалуш долу дела.</p> | <p>Гулдаран де −къематде‚ Дала халкъ Шена хьалха гулдийр долу.</p>"
4074,"Далла лиънехьара, Цо цхьа уммат хуьлуьйтара дара царах‚ делахь а‚ Цо шен къинхетамна чувохуьйту Шена луург‚ ткъа зуламхой<sup>1</sup>− ма вац царна доладийриг‚ ма вац /царна/ гIоьнча<sup>2</sup>.",<p>Керстанаш.</p> | <p>Делан Iазап шайна тIера духатоха.</p>
4075,Я цара Иза воцург доладийраш лаьцна? Ткъа Дела − Иза ву-кх доладийриг‚ Цо денбо белларш‚ Иза ву массо а хIуманна тIехь ницкъ кхочуш верг.,
4076,"Шун шегахь цхьана хIуманах хилпало йоьжнехь − цуьнан хьукам Далла тIе ду. /Аш āла:/ ""Иза АллахI-Дела ву‚ сан Кхиош-кхобург‚ Цунна тIе тевжина со‚ Цунна тIе дIавоьрзу со /сан массо а гIуллакхашкахь/"".",
4077,Стигланаш а‚ латта а кхоьллинарг /ву Иза/. Цо хилийтина шуна шух шайх зударий‚ бежнех а − тайп-тайпа<sup>1</sup>. Цо шу алсамдоху цуьнца (зударий балабеш дебарца). Яц Цунах (Делах) тера хIума а. Иза хозуш верг ву‚ гуш верг а ву.,<p>Боьрша а‚ сте а.</p>
4078,"Цуьнан ду стигланийн а‚ лаьттан а догIанаш. Цо шортта хуьлуьйту рицкъ Шена луучунна‚ /кIеззиг/ барам а бо /Шена луучунна − уьш зерхьама/. Баккъалла а, Иза массо а хIума хууш верг ву.",
4079,"Цо шуна шарI хилийтина динах Ша шеца весет дина хилларг Нухьана а, хьоьга вехьеца даийтинарг а‚ Оха шеца весет динарг ИбрахIимна а‚ Мусана а‚ Iийсана а‚ ""дин хIоттаде, − аьлла‚ − декъа ма ло цу чохь (динехь)"". Доккха /хала/ хили мушрикунашна ахь шаьш шена тIе кхойкхург. Дала цунна (Дела цхьаъварна) тIе хоржу Шена луург‚ Цо цунна (Дела цхьаъварна) тIе нисво ша /цунна тIе/ воьрзург.",
4080,"Уьш бекъа ма ца белла шайга Iилма деъначул тIаьхьа а бен вовшийн юккъехь хьагI хилар бахьанехь. Дош хьалха ца деллехьара хьан Кхиош-кхобучунгара ""тоьхна хан тIе кхаччалц""<sup>1</sup>, аьлла долу, кхиэл йина хир ма яра царна юккъехь. Баккъалла а, царал тIаьхьа шайга ирсана жайна делларш<sup>2</sup>цунах (Мухьаммад элча хиларх) шеконан шеконехь ма бу.","<p>Буьтур бу уьш дуьненахь таIзар ца деш, аьлла долу.</p> | <p>Жуьгтий а‚ насараш а.</p>"
4081,"Цуьнга (Дела цхьаъваре) кхайкха /хIай Мухьаммад/. ДIанисло<sup>1</sup>хьайга омра ма ди. Церан дезаршна тIаьхьа ма хIотта‚ ахь āла: ""Ас ийман дилли Дала доссинчу жайне‚ суна омра дина шуна юккъехь нийсо ян. /Цхьа/ Дела ву тхан Кхиош-кхобург а‚ шун Кхиош-кхобург а‚ тхуна тхан Iамалш ю‚ шуна − шун Iамалш ю. Цхьа а къовсам<sup>2</sup>бац тхуна а‚ шуна а юккъехь. Дала цхьаьнатухур ду вай (къематдийнахь бакъдерг къасто)‚ Цунна тIе ду дIадерзар"".","<p>Иза Дела цхьаъваран новкъа тIехь.</p> | <p>Х1унда аьлча, бакъдерг гучудаьлла, къегинчу дийнахь малх санна. Ишттачохь къийса ца оьшу.</p>"
4082,И Делан /динехь элчанца/ къуьйсуш берш Цунна жоп деллачул<sup>1</sup>тIаьхьа церан делилш дIатеттина /харц/ ду шайн Кхиош-кхобучун гергахь‚ царна оьгIазло а ю /Делера/‚ чIогIа Iазап а ду.,<p>Наха ислам дин тIелаьцначул тIаьхьа.</p>
4083,Дела ву Ша доссийнарг жайна бакъдолчуьнца‚ терза а. Хьуна хьан хоуьйту‚ сахьт<sup>1</sup>герга хила тарло.,<p>Къематде.</p>
4084,"Цуьнца (къематденца) сихлуш бу шаьш цунах ца тешаш берш. Ийман диллинарш кхоьруш бу цунах‚ царна хаьа иза хьакъ-бакъ дуйла. Сема довла! Баккъалла а, цу сахьтах (къематдийнах) шеко еш берш генарчу тиларчохь ма бу.",
4085,"Дела Шен лех дукха къинхетаме<sup>1</sup>ма ву, рицкъ ло Цо Шена луучунна. Иза нуьцкъала верг а ву‚ веза верг а ву.","<p>Дика къинхетаме – иштта гочдийна кхузахь 1аьрбийн дош لطيف . Цуьнан маь1наш ду: дикаверг, дог к1еда верг, къинхетаме верг, дика кхеташ верг…</p>"
4086,Милла хиллехь эхартан ял езаш − Оха соввоккхур ву иза шена ял яларехь. Милла хиллехь дуьненан ял езаш − лур ю Оха цунна оцунах‚ эхартахь цхьа а дāкъа дац цунна.,
4087,"Ткъа царна накъостий бу шайна Дала ца магийнарг динехь шарI деш? Къасторан дош<sup>1</sup>ца хиллехьара, кхиэл йина хир ма яра царна юккъехь. Баккъалла а, зуламхой − царна лазош долу Iазап ду.",<p>Эхартана тIаьхьатоттур бу Ша нах‚ аьлла долу Делан дош.</p>
4088,Хьуна гур бу зуламхой чIогIа кхоьруш шаьш /дуьненахь/ карадинчух цуьнан бекхам /къематдийнахь/ шайна тIебоьжча. Ийман диллинарш а‚ дика Iамалш йинарш а ялсаманин диканашкахь хир бу. Царна хир ю шайна луург шайн Далла гергахь. Иза /Делера/ доккха дозалла ду-кх!,
4089,"Иза бу Дала Шен ийман диллина болчу‚ дика Iамалш йина болчу лешна боккхуш болу кхаъ. Ахь āла: ""Ас ца боьху шуьга цунна тIехь цхьа а мах /вайн/ гергарлонашкахь<sup>1</sup>безам /тергал бар/ бен"". Диканиг деш волчунна − Оха алсамдоккхур ду цунна дикачуьнца. Баккъалла а, Дела гечдеш верг а ву‚ /диканиг динчунна/ баркалле а ву.","<p>Дала боху пайхамаре, оцу нахе āла х1ара диканиг хьоьхуш айхьа цаьргара мах ца боьху, деккъа шайна юккъехь йолчу гергарлона дуьхьа цара хьо х1ара г1уллакх кхочушдан витар а бен. </p>"
4090,"Я цара олу: ""Цо (Мухьаммад пайхамаро) кхоьллина Далла тIехь харцдерг?"" Далла лууш делахьара, хьан дагна тIе мухIар тухур ма дара Цо<sup>1</sup>. Дойу Цо харцдерг, бакъдо бакъдерг Шен дешнашца. Баккъалла а, Иза ву дегнашкахь дерг хууш верг.","<p>Цара ма бохху, харцдерг дуьйцуш хьо велхьара, Дала хьан даг чу дуьллур ма дацара х1ара Къуръан, даг чохь дуьсуьйтур а ма дацара.</p>"
4091,Иза ву къобалдеш тōба Шен лешкара‚ гечдеш вонаш /аш тōба дича/‚ Цунна хаьа аш дийриг.,
4092,Жоп луш ву Иза ийман диллиначарна а‚ дика Iамал йиначарна а (церан доIина)‚ Цо совбоху уьш Шен комаьршаллех. Ткъа керстанаш − царна чIогIа Iазап ду.,
4093,"Дала шортта даржинехьара рицкъ Шен лешна‚ тIехбовлур ма бара уьш /Делан дозанел/ лаьттахь‚ делахь а, Цо доссадо /рицкъ/ Шена луучу барамехь. Баккъалла а, Иза Шен лай сов дика бевзаш а‚ гуш а ма ву.",
4094,Иза ву цара дог диллинчул тIаьхьа догIа доуьйтуш верг‚ Цо баржабо Шен къинхетам<sup>1</sup>. Иза ву хастаме волу доладийриг.,"<p>Дала ло Шен лешна диканаш а, беркат а.</p>"
4095,"Цуьнан Iаламатех ду стигланаш а‚ латта а кхоллар а‚ цу шинна чохь Цо даржина долу дийнат а. Иза уьш гулдарна тIехь, Шена ма лиънехь, ницкъ болуш а ву.",
4096,Шух кхиъна болу /муьлха/ бохам − шун куьйгаша карадинчуьнца бу‚ дукхадерг гечдо Цо<sup>1</sup>.,"<p>Шуна синошкахь я бахамехь хуьлуш болу баланаш, х1ай нах, шун къинош бахьанехь ду. Аль- Джалала аьлла: «Куьйгаш хьахийна дукха долу х1уманаш цаьрца деш долу дела». Дукха долу къинош Дала гечдо, цаьрца та1зар ца до дуьненахь.Массо а аш деш долу къа бахьанехь шуна та1зар деш делахьара дуьненахь, шу х1аллакхир дара. Делан къинхетамах ду цо шуна гуттар къинах юхадовла а, тоба дан а меттиг юьтуш хилар. Хьадисехь ду: «Āдаман берана (аьлча а, муьлхха адамна) дечиган сархат г1ур дац, я цуьнан ког шершар бац, я пха тохалур бац ша дина къа бахьанехь бен. Дала гечдеш дерг вуно дукха ду.» ( Аль-Бахьр аль-Мухьит1,7/518).Ибн-Касира хьахийна и хьадис Ибн Аби Хьатима Хьасангара дийцина, аьлла.</p>"
4097,Шу ма дац лаьттахь д1адовдалур долуш /Делан кхиэлах/. Ма вац шуна Дела воцург цхьа а доладийриг а‚ цхьа а гIоьнча а.,
4098,Цуьнан Iаламатех ю хIорда чохь лелаш ерш<sup>1</sup>‚ лаьмнех тера.,<p>Кеманаш.</p>
4099,"Шена лиъча мох сацабо Цо‚ уьш (кеманаш) дуьсу чIагIделла цуьнан букъа тIехь<sup>1</sup>. Баккъалла а, цу чохь делилш ма ду массо а собардолчунна а‚ баркалла олучунна а.",<p>Хина тIехь.</p>
4100,Я хIаллакдийр дара Цо уьш<sup>1</sup>цара<sup>2</sup>карадийнарг бахьанехь‚ Цо гечдо дукхадерг.,<p>Кеманаш −хи бухадахийтина.</p> | <p>Керстанаша‚ къиношдечара‚ оцу кема тIехь хилла болу.</p>
4101,Тхан аяташкахь къуьйсачарна хаийла‚ шайна цхьа а кIелхьардовлийла йоцийла.,
4102,"Цхьацца хIуманах шуна елларг − дуьненан дахаран дāкъа ду. Далла гергахь дерг дика а ду, вуно а бухадуьсуш а ду ийман диллинчарна а‚ шайн Далла тIетевжинчарна а.",
4103,"/И хаза ял ю/ даккхийчу къинойх а‚ боьхачу хIуманех а генабеввлачарна а‚ шаьш оьгIазбевлича, гечдеш болчарна а.",
4104,/Иза ду/ шайн Кхиош-кхобучунна жоп деллачарна а‚ ламаз хIотточарна а‚ шайн гIуллакх вовший юкъахь кхеташо<sup>1</sup>йолчарна а‚ Оха шайна деллачу рицкъех /Делан новкъахь нахана диканиг деш/ харжаш ечарна а.,"<p>Вовшашца дагадовлар −цигара эцца оцу суратан цIе (شورى ""Шура"" бохург ду иза Iаьрбашха). Аято гойту вайна бусалбанаш шаьш дечу г1уллакхехь вовшашца дагабовлар Далла дезачух хилар.</p>"
4105,"Шайх цхьа хьагI<sup>1</sup>кхиъча, вовшашна гIо деш болчарна а.",<p>Бала.</p>
4106,"Вочун бекхам и санна вониг ду. Гечдина‚ маслахьат<sup>1</sup>динарг - цуьнан ял Далла тIехь ю. Баккъалла а, Цунна ца беза зуламхой.","<p>2 Нохчийн грамматикехь Масла1атаьлла яздеш делахь а, суна иштта яздар нийса хета, х1унда аьлча, и 1аьрбийн дош مصلحة шен орамехь ح ХЬ озаца дог1уш ду اصلح Аслахьа ""тодар"" бохучух схьадаьлла долу.Кхузахь Дала боху:шена зулам динчунна къинт1ера а ваьлла, цуьнца маслахьат дича,- цунна мела Ша лур бу.</p>"
4107,ГIо лехнарг шена зулам /динчул/ тIаьхьа − цунна некъ боьхкур бац (бехке лорур вац и; къа дац цунна).,
4108,"Некъ боьхкур бу (таIзар дийр ду) нахана зулам деш болчарна а‚ лаьттахь бовла хьакъ доцуш /нахана ницкъаш беш, вон лелаш/ курабовлучарна а. Царна лазош долу Iазап ду.",
4109,"Собар динарг а‚ гечдийнарг а − баккъалла а, иза чIогIачу гIуллакхех ду.",
4110,"Дала тилавала витинарг - ма вац цунна цхьа а доладийриг Цул тIаьхьа. Хьуна гур зуламхой шайна Iазап гинчул тIаьхьа олуш: ""Духадерзан цхьа а некъ буй-те?""<sup>1</sup>","<p>Дуьненчу юхадерзор дацара-те, т1аккха дика Iамалш йийр яра вай.</p>"
4111,"Хьуна гур бу уьш цунна (жоьжахатина) хьалхатеттина‚ сийсаза хиларх кхерабевла‚ къайлаха хоьжуш. Ийман диллинчара эр: ""Баккъалла а, зен хилларш бу-кх шаьш а‚ шайн доьзал а байнарш къематдийнахь. Сема довла! Ткъа, баккъалла а, зуламхой /хир/ бац гуттаренан Iазапа чохь?""",
4112,"Ма ца хили царна доладийраш‚ царна гIо деш, Делан /1азапна/ дуьхьал. Дала тилавала вуьтург, милла велахь а, − ма бац цунна цхьа а некъ /кIелхьарвала/.",
4113,Жоп ло шайн Кхиош-кхобучунна (Цунна Iибадат дарца) шен Делера духтохалур доцу де<sup>1</sup>дāле. Яц шуна цхьа а дIадовда меттиг оцу дийнахь‚ вац шуна цхьа а /шун Iазапан/ инкарло йийр ерг.,<p>Духатохалур доцу де −къематде‚ цхьанна а ша духатоха ницкъ боцу.</p>
4114,"Уьш дIаберзахь, − Оха ца вахийтина хьо царна тIе хехо (лардархо) хилла. Хьан тIехь дIаккхачор бен дац. Оха адамна Iовшийтича Тхайгара къинхетам‚ даккхийдоь иза цуьнца. Ткъа цунах кхиъча вониг, цуьнан куьйгаша хьалхадаьккхина долу, − тIаккха адам керста хуьлий дIахIутту.",
4115,"Делан ду стигланийн а‚ лаьттан а паччахьалла. Кхуллу Цо Шена луург. Ло Цо Шена луучунна зудабераш, ло Цо Шена луучунна божабераш.",
4116,"Я хуьлуьйту царна божабераш а‚ зудабераш а‚ Шена луург тIаьхье йоцуш вуьту<sup>1</sup>. Баккъалла а, Иза хууш верг а ву‚ ницкъ кхочург а ву.",<p>Бер ца хуьлуш.</p>
4117,"Ца хили адамна Дела шега вистхилар вехьеца бен‚ я кирхьана дехьахула‚ я элча<sup>1</sup>ваийтарца бен − цо вехье луш Цуьнан пурбанца Цунна луург. Баккъалла а, Иза лекха верг а ву‚ хьукам /нийса/ деш верг а ву.",<p>Дукха хьолехь Джабраил малик.</p>
4118,"Иштта хьоьга а вехьеца даийтина Оха са<sup>1</sup>Тхан гIуллакхах. Хьо ма вацара хууш‚ жайна хIун ду‚ ийман хIун ду а‚ делахь а, Оха нур хилийта цунах (Къуръанах), шеца нисвеш Тхайна луург Тхан лех‚ баккъалла а, ахь нисваларе ма кхойкху /исламан/ нийсачу новкъа‚",<p>Са −иштта Къуръанах са аьлла Дала кхузахь‚ цо нехан дегнаш дендо дела.</p>
4119,Делан новкъа‚ стигланашкахь а‚ лаьттахь а мел дерг Шен долчу. Ткъа Далла тIе ца доьду гIуллакхаш? /ХIаъ! Доьду!/,
4120,Хьа-мūм<sup>1</sup>.,<p>Далла хаьа цуьнца Шена луург.</p>
4121,Билгалчу жайнаца /дуй боу Аса/.,
4122,Оха хилийтина цунах Iаьрбийн /маттахь/ Къуръан<sup>1</sup>шу /цуьнан хьукамех/ кхетийта.,"<p>Къуръан - 1аьрбийн маттахь: قرءان Дешар, иза схьадаьлла قرء Дешабохучух. Веза волчу Дала уггар хьалха Джабраил маликехула пайхамаре доссийна дош ду: أقرء Икъраъ– деша. Цигара д1ааьлла массо жайнах Къуръан. Кхин цунах лаьцнарг т1аьхьа дог1ур ду, Дала мукъалахь.</p>"
4123,"Баккъалла а, иза (Къуръан) жайнан нена<sup>1</sup>чохь ду Тхан гергахь‚ лекханиг а ду‚ хьукаме дерг а ду /ша/.",<p>Лавхь махьфуз (لوح محفوظ) −Дала массо а хIума шена чохь дIаяздина долу Далла гергахь долу тептар.</p>
4124,Ткъа Оха шух ца тухуш буьтур бу хьехам<sup>1</sup>шу тIаламза къам хили аьлла?,<p>Оха Къуръан ца доссош‚ диканиг де‚ вониг ма де ца олуш дуьтур дара‚ шу ойла еш дацара аьлла‚ хIай Маккин охIла(боху Дала).</p>
4125,Мел /дукха/ пайхамарш бахийтина Оха хьалхалерачаьргахь<sup>1</sup>!,<p>Хьалха д1адаханчу умматашкахь.</p>
4126,Цхьа а пайхамар ца веана цаьрга цара иза сийсазвоккхуш бен.,
4127,Оха хIаллакбина царах /хьан къомал/ ницкъаца вуно чIогIа берш −дIадахана хьалхалерачеран масал.,
4128,"Ахь цаьрга хаьттича‚ хьан кхоьллина стигланаш а‚ латта а‚ аьлла, цара аланне а эр ду хьуна: ""Уьш кхоьллина Ша веза волчо‚ Ша хууш волчо (Дала)!""",
4129,Ишттаниг ву Иза хилийтина шуна лаьттах /вижа/ мотт‚ Ша хилийтина шуна цу чохь (лаьттахь) некъаш −шу нийсачу новкъахь хир дацара-те.,
4130,Ишттаниг а ву Иза Ша /тIетта/ доуьйтуш стиглара хи барамехь −Оха денбина цуьнца белла болу мохк. Иштта шу /кешнашкара/ арадохур ду /къематдийнахь/.,
4131,Ишттаниг а ву Иза Ша массо а хIума шиш-шиш<sup>1</sup>кхоьллина‚ Ша хилийтина шуна кеманах а‚ бежнех а шуна тIеховша хIуманаш,"<p>Боьрша а‚ сте а. 1аьрбийн дош   زوج(ازواج) дуккха маь1наш долуш ду. Царах ду: шишша йолу х1ума (пара), мар, зуда; тайпа, кеп. Ибн-1аббаса аьлла, ازواج тайпанаш ду, мерза- къаьхьа, к1айн-1аьржа, борша-сте санна. Суна хетарехь, кхузахь Далла луург Ша массо а х1ума шишша (борша а, сте а) кхоллар ду:Шу шаьш а, лаьттахь схьа мел долург а, шуна цахуург а (Сурат Йа-Син).</p>"
4132,"Шу дIанисдалийтан церан баккъаш тIехь‚ тIаккха аш хьехадан шайн Кхиош-кхобучун ниIмат шаьш царна тIехь дIанисделча‚ аш āла: ""Вонах цIена ву И Ша тхуна хIара муьтIахь йина‚ тхуна цу тIехь ницкъ кхочур ма бацара.",
4133,"Баккъалла а, тхо тхан Кхиош-кхобучуьнга дIадоьрзур долуш ма ду (къематдийнахь) "".",
4134,"Цара ма хилийти Цунна Цуьнан лех цхьа дāкъа<sup>1</sup>. Баккъалла а, адам билгала керста хили-кх.","<p>Шаьш олуш: ""Маликаш −Делан мехкарий бу"".</p>"
4135,Я Цо лаьцна Ша кхоьллинчух /Шена/ мехкарий‚ ткъа шу хаьржина кIенташца?,
4136,Царах цхьанна кхаъ баьккхича шаьш Къинхетам болчунна масал далийначуьнца<sup>1</sup>−Iаржалой лаьтта цуьнан юьхь‚ халла оьгIазло юхаозаеш /и шена йоI хилар ца дезаш/.,"<p>Хьуна йо1 хилла аьлла (Делан мехкарий бу маликаш, ма боху цара).</p>"
4137,"Ткъа хазаллашкахь кхиънарг, ша къийсамехь /бакъдолчуьнца/ билгала ца яьлларг (зудастаг хуьлуьйту цара Далла)?",
4138,Цара хилийти маликаш‚ шаьш Къинхетам болчун леш долу‚ зударий. Уьш /хьоьжуш/ бара-те уьш (маликаш) кхуллучу хенахь? ДIаяздийр ма ду церан тешалла‚ цаьрга барт хоттур ма бу.,
4139,"Цара элира: ""Къинхетам болчунна лиънехьара‚ оха царна (маликашна) Iибадат дина хир дацара"". Царна цуьнца цхьа а Iилма дац. Уьш бац харцлуьйш бен.",
4140,"Я Оха жайна делла-те цаьрга цул (Къуръанал) хьалха, т1аккха уьш цуьнца чIагIбелларш а хуьлуш?",
4141,"ХIаъ‚ цара элира: ""Баккъалла а, тхуна карийна тхан дай цхьана дина тIехь‚ тхо церан лорах (тачча) дIанислуш ду"".",
4142,"Иштта ца вахийтира Оха хьол хьалха юьртахь цхьа а кхерамча цуьнан зовкх хьоьгучара олуш бен: ""Баккъалла а, тхуна карийна тхан дай цхьана дина тIехь‚ тхо церан лорана (тачана) тIаьхьадаьзаш ду"".",
4143,"Цо (Мухьаммад пайхамара) элира: ""Ткъа со веънехь шуьга шуна шайн дай шена тIехь карийначул вуно нийсачуьнца‚ /тIаккха а харцво аш со/?"" Цара элира: ""Баккъалла а, тхо шу (элчанаш) шеца даийтинчунна керста ду-кх"".",
4144,Оха чIир ийцира цьаргара. Хьажал хьо‚ муха хили /дин/ харцдиначеран тIаьхье!,
4145,"Дагадаийта! ИбрахIима аьллера шен дега а‚ шен къоме а: ""Баккъалла а, со цIена ву аш шена Iибадат дечух.",
4146,"Со кхоьллинчунна бен /дийр дац ас Iибадат/‚ баккъалла а, Цо со нисвийр ву"".",
4147,Иза хилийтира цо шен тIаьхьенехь бухадуьсуш долу дош −уьш юхаберза там бара-кх<sup>1</sup>.,<p>Шаьш дечу къинойх‚ ширках. Тавхьидан (Дела цхьаъваран дош) бухадитира Ибрах1има шен т1аьхьена. Къематде далц царах ишттаниг д1атилар вац.</p>
4148,ХIаъ‚ Ас бахам белира хIокхарна а‚ церан дайшна а цаьрга бакъдерг а‚ билгала элча а валц.,
4149,"Шайга бакъдерг деъча‚ цара элира: ""ХIара бозбуунчалла ду‚ баккъалла а, тхо цунна керста ду"".",
4150,"Цара элира: ""ХIара Къуръан доссинехьара шина юьртара сийлахь-везачу стаге""<sup>1</sup>.",<p>Ши юрт −кхузахь: Макка а‚ ТIаиф а. Я Маккара Валид бин МугIире‚ я ТIаифера Iарва бин МасIуде‚ уьш хилла цу шина юьртара Iаьрбаша лоруш хилла нах.</p>
4151,Ткъа уьш бу хьан Кхиош-кхобучун къинхетам буьйкъуш берш? Оха бийкъина царна юккъехь церан бахам дуьненан дахарехь‚ царах цхьаберш вовший тIехь даржашца лакхабехина‚ царах цхьаболчаьрга шайна вукхарга гIуллакх дайтархьама. Хьан Кхиош-кхобучун къинхетам дика бу цара гулдешдолчул.,
4152,"Нах /берриге а/ цхьа уммат<sup>1</sup>ца хилахьара, Оха хилийтина хир ма дара Къинхетам болчух цатешачарна церан цIеношна датон<sup>2</sup>тхевнаш а‚ ламеш а‚ уьш шайна тIебовлуш болу.","<p>Бусалбанех керстанаш хиларх ца кхерахьара, дуьненахь керстанашна массо а диканаш хуьлуьйтур дара Ша‚ боху Дала‚ царна эхартан дакъа доцу дела.</p> | <p>Датон – детин.</p>"
4153,"Церан цIеношна неIарш а‚ уьш шайна тIетовжуш болу маьнганаш а /датох хуьлуьйтура бара Оха/,",
4154,/Кхин/ хазаллаш<sup>1</sup>а /лур яра Оха царна/. Иза дерриге а −дуьненан дахаран хIума бен ма яц. Эхарт хьан Кхиош-кхобучунна гергахь /Делах/ кхоьручарна ду.,"<p>Царна тхевнаш а, не1арш а, маьнганаш а дато а, дашо а хуьлуьтур бара Оха.</p>"
4155,"Сов къинхетаме верг (Аллах1-Дела) хьехьорах гIовпал хилларг −Оха тIекхуссу цунна шайтIа, и цунна ца къесташ накъост а хуьлуш.",
4156,"Баккъалла а, цара (шайтIанаша) дIатилабо уьш (шайн накъостий −адамаш нийсачу Делан) некъах‚ царна моьтту шаьш нийсачу новкъахь ду.",
4157,"Ша<sup>1</sup>тхуна тIе кхаччалц‚ тIаккха эр: ""Декъаза ма вала со! Суна а‚ хьуна а юккъехь малхбален а‚ малхбузен а юкъан геналла хиллехьара-кх! Ма вон накъост хили-кх /суна хьох, шайтIанах/"".",<p>Иза шайтIано Iехинарг къематдийнахь.</p>
4158,"Банне а пайда /шу дохкодавларх/ хир бац шуна тахана /къематдийнахь/‚ аш зулам дина. Баккъалла а, шу Iазапехь цхьана хир ду<sup>1</sup>.",<p>Цхьатерра 1азап хир ду шуна.</p>
4159,Ткъа ахь хозуьйту къораволчунна я нийсачу новкъа вуьллу бIаьрсадоцург‚ ша билгалчу тилар чохь хилларг?,
4160,"Оха хьо дIакхалхийчи а −баккъалла а, Оха цаьргара чIир оьцур йолуш ма ю<sup>1</sup>.","<p>Дала боху Мухьаммад пайхамаре:Цаьргара ч1ир эцале хьо велча а, хьол т1аьхьа а цаьргара ч1ир оьцур йолуш ю Оха.</p>"
4161,Я Оха хоьга гайтанне а гойтур ма ду Оха царна ваIда йинарг −баккъала а Тхо царна тIехь ницкъ кхочуш ма ду.,
4162,"Ахь схьалаца хьайга вехьеца делларг. Баккъалла а, хьо нийсачу новкъахь ма ву.",
4163,"Баккъалла а, иза (Къуръан) хьехам бу хьуна а‚ хьан къоме а‚ тIаьхьа хоттур ду шуьга<sup>1</sup>.",<p>Аш муха Iамал йина цуьнца‚ аьлла.</p>
4164,"Ахь хаттал Оха хьол хьалха элчанех баийтинчаьрга<sup>1</sup>: ""Оха хилийтиний-те Къинхетаме верг воцург /кхин/ делий, цара шайна Iибадат деш<sup>2</sup>?""","<p>Уьш васте дешнаш ду, ахь хаттал латте, хьан далийтина хьуна т1ехь дитташ, бохучух тера.</p> | <p>Оха хьол хьалха массо а элчане омра дина веккъа цхьана Далла Iибадат деаьлла‚ боху Дала.</p>"
4165,"Оха вахийтинера Муса Тхан аяташца ФирIавне а‚ цуьнан элашка а‚ цо злира: ""Баккъалла а, со Iаламийн Ден элча ву"".",
4166,Иза (Муса) шайга веъча Тхан аяташца‚ уьш царах (аятех) боьлу.,
4167,Оха ца гойту цаьрга цхьа а аят иза шел хьалхадаханчул доккхо долуш бен. Оха схьалецира уьш Iазапаца −уьш юхабоьрзур бацара-те /шайн тиларх/.,
4168,"Цара элира: ""ХIай бозбуунча! Деха тхуна хьан Кхиош-кхобучуьнга хьуна гергахь Цуьнан ваIда<sup>1</sup>хилларг −баккъалла а, тхо нислур ма ду (оха иман дуьллур ма ду и Iазап дIадаьккхича).","<p>Иман диллнчарна дуьненан Iазап дIадоккхур ду Ша‚ аьлла йолу Делан ваIда. Кхузахь «бозбуунча» аьлла пайхамаре и вазвеш, лоруш. Церан заман чохь бозбуунчаш сийлахь а, луьйруш а нах хилла.</p>"
4169,Оха ай ма диннехь шайна тIера Iазап −цара барт<sup>1</sup>бохо.,<p>Шаьш иман дуьллур ду‚ аьлла делла долу дош дохийра.</p>
4170,"Кхийкхира ФирIавнас шен къомехь, элира: ""Ткъа сан дац Мисран паччахьалла, хIара хиш суна (сан гIалина) бухахула лелаш долуш? Шуна ца го /сан сийлалла/?",
4171,Я со дика вац хIокхал<sup>1</sup>‚ ша заIип волчу‚ талкхо (мотт тийсалуш) волчу?,<p>Мусал (Фиравна тIе вахийтина волу Муса пайхамар).</p>
4172,"Кхуьссинехьара цунна тIе дашон чIуг‚ я деънехьара цуьнца цхьана маликаш /цунах/ хуттаделла"".",
4173,"/Дукха/ дайа карийра цунна шен къам −уьш цунна муьтIахь хилира. Баккъалла а, уьш хилира песакъ нах.",
4174,Цара Тхо оьгIаздаьхча −Оха цаьргара чIир ийцира −хина бухабахийтира уьш берриге а.,
4175,Уьш хилийтира Оха хьалхабахна‚ масал хилла тIаьхьабогIучарна.,
4176,"Марьяман кIантах<sup>1</sup>масал далийча, хьан къомо чIогIа гIовгIа йоккху /хазахетта/.","<p>Iиса пайхамар. Iиса дела ву боху насараш жоьжахате гIур бу аьлла аят доьссича, Маккан керстанашна хазахийтира. Цара элира:""Уьш (АллахI ц1е йолу цхьа Дела воцчунна Iибадат мел деш берш) жоьжахате гIахь, тхо ду реза тхан делашца цхьана жоьжахате даха. Насараш а, жуьгтий а ма бу АллахI воцчунна Iибадат деш"". И г1овг1а елира церан пайхамара (Дссхц) х1ара аят дешча: أنكم وما تعبدون من دون الله حطب جهنم (Баккъалла а, шу а‚ Дела а витина‚ аш шайна Iибадат деш берш а‚ жоьжахатин ягориг ю‚ шу цу чу гIур долуш а ду).Цара элира: "" Насараша 1исана деш ду 1ибадат, жуьгташа 1узайрина а деш ду 1ибадат, цхьа кхечара маликашна а деш ду 1ибадат.И пайхамарш а, маликаш а, царна 1ибадат мел динарг а жоьжахати чу бахча, тхо а реза ду тхан делашца цу чу даха"". Пайхамар ойла еш жимма хьевелира, т1аккха керстанаш шаьш и г1орасиз вина моьттуш бийлира. Т1аккха доьссира и пайхамарш а, маликаш а ц1ан деш аят. Керстанаша цигахь тидаме ца эцнарг дара аятехь деъна  ما Ма(аш шайна 1ибадат деш йолухьекъал доцу х1уманаш),   من Ман(аш шайна 1ибадат дешберш) доцуш. 1аьрбийн маттахь ц1ерметдешнаш Ма(Х1ун?)шайн хьекъал доцчу х1уманах олу, Ман (Мила?)– хьекъал долчех.</p><p></p>"
4177,"Цара элира: ""Тхан делий дика бу я иза ву?"" И (масал) ца далийра цара къийсамна бен. ХIаъ‚ уьш /харц/ къуьйсуш къам ду.",
4178,Иза-м (Марьяман кIант Iиса) веккъа лай бен вац‚ Оха ниIмат делла цунна‚ Оха хилийтина цунах масал<sup>1</sup>Исраилан кIенташна.,<p>1иса дуьненчу ваьккхина Дала да а воцуш. Цу чохь Дела массо а х1умнна т1ехь ницкъ кхочуш хиларан масал ду.</p>
4179,"Тхуна лууш делхьара, шун метта маликаш хуьлуьйтура дара Оха лаьттахь‚ /шу хIаллакдинчул тIаьхьа/ дуьсуш.",
4180,"Баккъалла а, иза (Iиса пайхамар) сахьтан (къематдийнан) Iаламат<sup>1</sup>ду‚ аш янне а шеко ма елаш цуьнгахь. /Ахь āла цаьрга, хIай Мухьаммад/: ""Суна тIаьхьадазалаш. ХIара бу /шуна/ нийса некъ.""",<p>Къематде х1оттаран даккхийчу 1аламатех ду 1иса юха дуьненчу воссар.</p>
4181,"Данне а шайтIано юьстах ма дохийла шу /бакъдолчух/. Баккъалла а, иза шуна билгала мостагI ма ду.",
4182,"Iиса веъча билгалонашца, цо элира: ""Со веана шуьга хьекъалаллица (хьекъал дахьаш)‚ шуна шеца хилпало йолу цхьадерш билгалдаха а. Делах кхералаш‚ суна муьтIахь а хилалаш.",
4183,"Баккъалла а, Дела Иза ву сан Эла а‚ шун Эла а‚ Цунна Iибадат делаш. ХIара бу /шуна/ нийса некъ"".",
4184,Хилпало хилира тобанийн шайна юккъехь<sup>1</sup>. Ма /боккха/ бāла бу зулам диначарна лазаме долчу дийнан<sup>2</sup>Iазапах.,"<p>Насараш тобанашка бекъабелира 1исан г1уллакхехь: царах и Делан лай ву олурш бу (и бакъдерг а ду), царах и Далан к1ант ву олурш а бу. Царах и ша Дела ву бохурш а бу. Ма лакхавели Дела церан цу харц дашах!!!</p> | <p>Лазаме долу де – къематде, керстанашна лазош долу 1азап дийр долу.</p>"
4185,"Уьш хьовсий-те шайга цIеххьана сахьт (къематде) даре бен, и шайна хаа ца луш?",
4186,"ДоттагIий оцу /къемат/дийнахь вовшийн мостагIий хир бу, /цхьа Делах/ кхоьруш берш боцурш. /Ткъа цаьрга Дала эр ду/:",
4187,ХIай Сан леш! Кхерам бац шуна тахана‚ шу сингаттаме а хир дац:,
4188,"Тхан аятех иман диллина хилла берш‚ /Тхан хьукамна а, Тхан омрана а/ муьт1ахь<sup>1</sup>хилла берш.","<p>Делан хьукамна а, Делан омрана а муьт1ахь берш – иштта гочдеш ду 1аьрбийн дош مسلمون . Нохчийн «бусалба» (наггахьбусулбаолий а яздо) боху дош цигара схьадаьлла ду.И лаьтташ ду اسلم Асламаорамах – «муьт1ахь хила», цигара مسلم (муслим) – «муьт1ахь верг». Муслим (бусалба стаг) ву массо а Делан хьукамна, Цуьнан омрана муьт1ахь волу Делах тешаш волу стаг. Оцу дешан масдар дуاسلام (Ислам) - /Далла/ муьт1ахь хилар. Оцунна т1етевжича, массо а заманчохь Делан дин, Цо шеца элчанаш бохкуьйтуш хилла долу, Исламхилла, 1ибадат даран кепаш х1ор пайхамаран а, х1ор умматан а шен-шен хиллехь а.</p>"
4189,ЧугIо ялсамани шу а‚ шун зударий-/цигахь шуна чIогIа/ хазахоьтуьйтур ду.,
4190,Царна тIехьийзар ма бу /кегий къонахий/ дашон хедаршца а‚ кедашца а. Цигахь синошна мел дезарг хир ду‚ бIаьргаш мел Iебарг а хир ду. Шу цигахь гуттар лаьттар ду.,
4191,Иза ялсамани ю шуна ирсана кхаьчна аш йина хилла Iамалш бахьанехь.,
4192,Шуна цигахь стоьмаш а бу дуккха а‚ аш царах буур а бу.,
4193,"Баккъалла а, къинош динарш жоьжахатин Iазапехь гуттар а лаьттар бу.",
4194,И царах айдийр дац‚ уьш цу чохь /диканах/ догдиллина /хьере/ хир бу.,
4195,"Оха зулам ца дина царна‚ делахь а, уьш хилира шаьш /шайна/ зуламхой.",
4196,"Цара кхойкхура: ""ХIай /жоьжахати/ долахь ерг<sup>1</sup>! Далийтахьара тхо хьан Кхиош-кхобучо"" Цо элира: ""Шу лаьттар ду /лийр доцуш /"".",<p>Жоьжахатин тIехIоттина долу малик.</p>
4197,"Тхо деънера шуьга /дуьненахь/ бакъдолчуьнца‚ делахь а, шух дукхах- болчарна бакъдерг ца дийзира.",
4198,"Я цхьа гIуллакх цхьалхадаьккхи цара (Маккин керстанаша элчанна дуьхьал)? Баккъалла а, Тхо ду /гIуллакхаш/ цхьалхадохурш (Оха хIаллакбийр бу уьш).",
4199,Я царна моьтту-те Тхуна ца хозу церан къайле а‚ шабар-шибар а. ХIаъ‚ Тхан элчанаш (маликаш) цаьргахь яздеш лаьтташ ду.,
4200,"Ахь āла: "" Сов къинхетаме волчунна (Делан) доьзалхо хилча‚ со цхьалгIа ву-кх /оцу доьзалхочунна/ Iибадат дечарах<sup>1</sup>"".","<p>Ахь ала, х1ай Мухьаммад, цу мушрикунашка: «Аш ма-бохху, Делан доьзалхо хилча, со цхьалг1а хир вара цунна 1ибадат дечарах. Дела ц1ена ву Шен зуда хиларх а, Шен доьзалхо хиларх а».Иза цара бохучунна ч1ог1а инкарло яр ду.</p>"
4201,Вонах цIена ву стигланийн а‚ лаьттан а Да‚ Iаршан Да‚ цара дечу /харц/ сибатах.,
4202,Бита уьш къийса /харцдолчуьнца/ а‚ ловза а‚ шайна ваIда йина йолчу шайн /къемат/денна дуьхьалкхетталц.,
4203,Иза ву стиглахь а Дела‚ лаьттахь а Дела<sup>1</sup>‚ Иза хьукаме верг а‚ хууш верг а ву.,"<p>Оцу аятан маь1на ду: Аллах1 –Дела ву стиглахь мел волчо а (маликаш), лаьттахь мел волчо а (жинаш а, адамаш а) Шена 1ибадат деш волу Дела.</p>"
4204,Декъала ву Шена стигланийн а‚ лаьттан а‚ цу шиннан юккъехь долчун а паччахьалла дерг‚ Цуьнгахь ду сахьт хIоттаран Iилма а‚ Цуьнан тIе дIадерзор ду шу а.,
4205,"Цара, Иза а витина, шайга кхойкхучеран долахь дац шапаIат‚ ша бакъдолчуьнца тешалла а диначуьнгахь<sup>1</sup>бен, /и шаьш деш долу шапа1ат Делан пурбанца дуйла / шайна хууш.","<p>Бакъдолчуьнца тешалла динарш – теша хьакъ мадду Делах а тешаш, деккъа Цунна 1ибадат динарш – царна лур ду Дала шапа1ат дан пурба. Цхьаболчу тафсиран 1еламнахана хетарехь, кхузахь буьйцурш 1иса а, 1узайр а, маликаш а ду. Цара дог ц1ена 1ибадат деш хилла Далла, цхьаболчу наха царна 1ибадат деш хиллехь а. Церан шапа1ато пайда бийр бу муъманахана.</p>"
4206,"Ахь цьарга хаьттича‚ уьш хьан кхоьллина аьлла‚ цара эр ма ду: ""Дала"". Муха Iехабина уьш /шайтIанаша/!",
4207,"Цуьнга (Мухьаммад пайхамара Деле) элира: "" Х1ай со Кхиош-кхобург (веза-воккха Дела)‚ хIара къам иман дуьллуш ма дац"".",
4208,"ДIаверза царах (уьш хьайца санна, во ма хила цаьрца)‚ āла: ""Машар<sup>1</sup>!"" ТIаьхьа хуур ду царна.","<p>Салам. Аль- Савийс боху: "" Аятан маь1на ду мостаг1алла лелочу керстанех генавалар а, царах ц1анвалар а. Цаьрга салам дала деза бохург дац иза"". Къатадата боху шуьца мостаг1алла лелаеш болчу керстанашца машар бе боху аятан хьукам хийцина царца къийсам латтабе бохучу хьукамца.</p>"
4209,Хьа-мūм<sup>1</sup>.,<p>Далла хаьа цуьнца Шена луург.</p>
4210,/ХIумнаш билгалдохучу/ билгалчу жайнаца дуй боу Ас.,
4211,"Баккъалла а, Оха доссина иза беркате йолчу буьйсана<sup>1</sup>. Баккъалла а, Тхо хилира кхерам тосурш /цуьнца/.","<p>Беркате буьйса −Рамазан беттан Лайлат аль-къадр олу буьйса (23, я 25, я 27-гIа буьйса) я ШаIбан беттан 16-гIа буьйса‚ шена чохь Къуръанан бух ворхIалгIачу стиглара дуьненан стигла боссийна болу.</p>"
4212,Цу (Къуръана) чохь къастадо массо а хьекъале долу гIуллакх.,
4213,"Тхан агIорхьара г1уллакх. Баккъалла а, Тхо хилира бохкуьйтурш<sup>1</sup>",<p>Мухьаммад а‚ цул хьалха хилла элчанаш а.</p>
4214,"Къинхетам а хилла хьан Кхиош-кхобучуьнгара. Баккъалла а, Иза хозуш верг а ву‚ хууш верг а ву.",
4215,Стигланийн а‚ лаьттан а‚ цу шиннан юккъехь мел долчун а Да /ву Иза/‚ шу /ч1ог1а/ тешаш хиллехь.,
4216,Вац цхьа а дела Иза воцург‚ Цо денбо‚ Цо болуьйту‚ шун Кхиош-кхобург ву Иза‚ шун хьалхалера дайн а Кхиош-кхобург ву Иза.,
4217,ХIаъ‚ уьш шекончохь ловзаш ма бу.,
4218,Ахь тергал де стигло билгала кIур<sup>1</sup>бахьар болу де.,"<p>ДогIа доцуш дукха йохъелла‚ стигална а‚ лаьттана а юккъехь бода хир бу, кIур санна (догIа доцуш −нах мацбелла). Къурайшаша дукха 1есалла йина, Делан элчано (Д. с. х. ц.) до1а дина хилла царна Юсуфан заман чохь санна йокъа(на) хилийта, аьлла. И до1а къобал а хилла, царна мацалла еънера, цара къеелла х1ума а юуш. Т1аккха Деле хьастбелира уьш. Дала оцу балих к1елхьарбаьхча, юха а шайн ширкана т1е д1абирзира уьш, адамийн 1адатехь ма хилла. Ибн-1аббаса аьлла, кхузахь буьйцуш болу к1ур къематдийнан 1аламатех цхьа 1аламат ду, ша къематде гергадеъча, гучудер долуш.</p>"
4219,"Нах д1ахьулбийр бу цо. /Цара эр ду/: ""ХIара лазош долу Iазап ду"".",
4220,"""Тхан Кхиош-кхобург‚ айдехь тхуна тIера хIара Iазап. Баккъалла а, тхо иман диллина ду-кх"".",
4221,Мичара бу царна хьехам<sup>1</sup>? Цаьрга веара ма-й билгала волу элча.,<p>Пайда бийр бац церан имано Iазап деъча.</p>
4222,"ТIаккха уьш дIабирзира цунах‚ цара элира: ""Жинийх волуш шена /наха Къуръан/ Iамийнарг ву /хIара Мухьаммад /"".",
4223,"Баккъалла а, Оха айдо Iазап кIеззиг −шу юха а тIедоьрзу /шайн керстаналлина/.",
4224,"Оха боккхачу ницкъаца /Iазапе/ лоцур дончу дийнахь<sup>1</sup>−баккъалла а, Оха чIир оьцур ю.",<p>Бадрахь тIом хир болу де (керстанаш нуьцкъала эшийна)‚ я къематдийнахь.</p>
4225,Царал хьалха а питане лецира Оха ФирIавнан къам −цаьрга веара /Делан/ сийлахь элча (Муса).,
4226,"""ДIало соьга Делан леш<sup>1</sup>/олуш/‚ баккъалла а, со шуна тешаме элча ма ву.","<p>Исраилан кIентий −жуьгтий. Уьш хилла Фир1авнан йийсарехь. Уьш цигара парг1атбахе Палестине д1абига, аьлла омра дина хилла Дала Мусага. Кхин маь1на: ""ДIало суна‚ хIай Делан лай‚ ас дуьйхачуьнна дуьхьал жоп (имане дуьйла).</p>"
4227,"Хьаладовла (курадовла) ма гIерта Далла‚ баккъалла а, ас шуна деана билгала долу делил.",
4228,"Баккъалла а, со ларвелла сан Кхиош-кхобучуьнца‚ шун Кхиош-кхобучуьнца аш суна тIулгаш деттарх (аш со верах).",
4229,"Шу сох ца тешахь‚ со суо вита"".",
4230,"/ТIаккха/ цо (Мусас) шен Кхиош-кхобучуьнга кхийкхира: ""ХIара къам къинош деш ма ду""‚ /аьлла/.",
4231,"/ТIаккха элира Дала/: ""ДIагIо сан лешца (Исраилан кIенташца) буьйсана‚ баккъалла а, уьш<sup>1</sup>/шуна/ тIаьхьабовлур бу хьуна.","<p>Фир1авн а, цуьнан эскар а.</p>"
4232,"ХIорд бекъабеллачахь<sup>1</sup>бита‚ баккъалла а, уьш /хIорда/ бухагIур долу эскар ма ду"".","<p>Дала боху Мусага: х1орд бекъабелла шаьш дехьа девлича, и цу кепара болуш шу д1аг1о, шуна т1аьхьа вог1у Фир1авн шен эскарца цу чу ваьр ву, т1аккха и т1ебахна хина бухахь вуьсур ву.</p>"
4233,Мел /дукха/ бухадити цара бошмаш а‚ шовданаш а‚,
4234,Ялташ а‚ /хийла/ сийлахь меттиг а‚,
4235,Шаьш шеца зовкх хьоьгуш хилла долу /мел дукха/ ниIматаш а.,
4236,Иштта /хилира церан чакхе/. Оха уьш ирсана дIеделира кхечу къомана.,
4237,"Стигал а, латта а ца дилхира царна тIехь‚ тIаьхьа ца таьттира уьш /Iазапах/.",
4238,Оха кIелхьарбехира Исраилан кIентий сийсазачу Iазапах‚,
4239,"ФирIавнах. Баккъалла а, иза хьалаваьлларг хилира тIаламазачарах.",
4240,Оха уьш (Исраилан кIентий) хаьржира Iилмаца<sup>1</sup>/массо а/ Iаламел.,"<p>Тхайна церан хьал хаарца я шайн заманчохь хиллачу уммател. Цу аятан маь1на хила тарло Дала массо а халкъел а 1илма даларца хаьржина Исраилан к1ентий (жуьгтий), церан т1аьхьенаша цуьнца эхартана пайда ца эцахь а, бохург. Дика хуург Ша Дела ву.</p>"
4241,Оха цаьрга делира аятех шайна чохь билгала бāла берш а.,
4242,"Баккъалла а, хIорш (къурайшаш) олуш ма бу:",
4243,"""Вайн цхьа дуьххьарлера далар бен дац‚ вай гIовтор дац /деллачул тIаьхьа/.",
4244,"Схьабалабе тхан дай, шу бакълуьйш хиллехь"".",
4245,"Уьш дика бу я ТуббаIан<sup>1</sup>къам а‚ царал хьалха хилларш а дика бу? Оха уьш хIаллакбира. Баккъалла а, уьш къинош деш хилира.",<p>ТуббаI −иза пайхамар хилла‚ аьлла ду‚ я Далла дика гIуллакх деш стаг хилла‚ аьлла а ду. Ибн Касиран тафсира чохь иза Йеменехь хиллачу Сабаъ пачхьалкхан паччахьан цIе ю аьлла ду.</p>
4246,Оха ловзаш<sup>1</sup>ца кхоьллина стигланаш а‚ латта а‚ цу шиннан юккъехь мел дерг а.,<p>Оха ловзаш ца кхоьллина …- Оха эрна ца кхоьллина уьш.</p>
4247,"Оха ца кхоьллина уьш бакъдолчуьнца бен‚ делахь а, царах дукхахболчарна ца хаьа-кх.",
4248,"Баккъалла а, къасторан<sup>1</sup>де −царна массарна а хан тоьхна ма ду.",<p>Къематде‚ нийса хьукам дарца массо а хIума къастор долу.</p>
4249,Оцу дийнахь гергарчо духатухур дац гергарчух хIумма а‚ царна гIо дийр дац.,
4250,"Дала шех къинхетам биначунна а бен. Баккъалла а, Иза веза верг а ву‚ къинхетаме верг а ву.",
4251,"Баккъалла а, и Заккъум<sup>1</sup>олу дитт -",<p>ЧIогIа боьха хьож йолу жоьжахатехь хир долу дитт‚ шен дукха муьста стоьмаш а болуш.</p>
4252,Къинош дечун кхача бу.,
4253,Лалийначу аьчгах тера кхехкар бу иза геш чохь<sup>1</sup>‚,<p>Церан кийрахь.</p>
4254,Кхехкина хи кхахкарх терра.,
4255,"/Мохь хир бу/: ""Схьалаца иза<sup>1</sup>‚ дIакхосса иза жоьжахатина юккъе.",<p>Къинош динарг (маликаша эр ду иза).</p>
4256,"ДIадотта цуьнан коьртана тIехула лалийначу хин Iазап"".",
4257,"Iовша хьайна! Баккъалла а, хьо /хIай керста/ веза верг ву‚ сийлахь верг а ву /хьуна маттарца‚ хьан дашца а/.",
4258,"Баккъалла а, хIара ду аш шеца шеко йинарг""<sup>1</sup>.",<p>И эр ду маликаша керстанашка‚ уьш жоьжахате кхуьссуш.</p>
4259,"Баккъалла а, /Делах/ кхоьруш берш −тешамечу меттигехь хир бу.",
4260,Бошмашкахь а‚ шовданашкахь а.,
4261,"ТIедухур ду цара дуьткъачу дарих а‚ стоммачу дарих а, вовшийн дуьхь-дуьхьал хIуьттуш.",
4262,Иштта Оха бāлор бу царна хаза бIаьргаш<sup>1</sup>берш.,<p>Хьурул Iийн حور ألعين (хаза бакхий к1айн б1аьргаш берш) −ялсаманин мехкарий.</p>
4263,"Кхойкхур ду цара хIора стоьме<sup>1</sup>, /уьш кхачалур цахиларх, массо а халонех/ тешаме а болуш.",<p>Шайна г1уллакх дан т1ех1оттийна болчу кегийчу нахе боьхур бу.</p>
4264,Цу чохь валар Iовшур дац цара −дуьххьарлера /дуьненахь хилла/ валар доцург −Цо ларбира уьш жоьжахатин Iазапах,
4265,Хьан Кхиош – кхобучуьнгара комаьршаллица. Иза бу-кх сийлахь-боккха толам.,
4266,"Баккъалла а, Оха атта дина иза /Къуръан/ −хьан маттахь<sup>1</sup>а долуш −уьш кхетар бацаре-те.",<p>Iаьрбийн маттахь.</p>
4267,"Хьо хьажа /хIай Мухьаммад, царах хIун кхиар ду/, уьш а хьовсуш бу /хьо хIаллакхиларе - тIаьхьа хуур ду, хьан хир ду гIо дуьненахь а эхартахь а/.",
4268,Хьа-мūм<sup>1</sup>.,<p>Далла хаьа цуьнца Шена луург.</p>
4269,Жайна охьадоссор /ду хIара/ веза волчу‚ хьукам /нийса/ деш волчу Делера.,
4270,"Баккъалла а, стигланашкахь а‚ лаьттахь а делилш ма ду муъмин нахана.",
4271,Шу кхолларехь а‚ /массо а лаьттахула/ даьржинчу дийнатехь а делилш ду ша /ч1ог1а/ тешаш долчу къомана.,
4272,"Буьйса-де хийцадаларехь а‚ Дала стиглара охьадоссинчу рицкъехь а (догIехь а), Ша цуьнца деллачул тIаьхьа латта дендина долчу‚ мох хьийзарехь а делилш ма ду хьекъале болчу нахана.",
4273,ХIорш Делан аяташ ду‚ Оха дуьйцу уьш хьуна бакъдолчуьнца. Муьлхачу хабарех Делал а‚ Цуьнан аятел тIаьхьа теша уьш?,
4274,/Боккха/ бāла<sup>1</sup>бу массо а къа деш /чIогIа/ харцлуьйш волчунна.,"<p>Жоьжахати чохь болу буьйра‚ шена чохь доккха Iазап долу (Iаьрбашха: ويل ""вайлун"").</p>"
4275,"Ша ладугIуш волчу шена тIехь доьшуш долчу Делан аяташка тIаккха чIагIлуш волчу /шен къиношкахь/, кураваьлла шена уьш ца хозучух /ца хезаш санна/ − ахь кхаъ баккха цунна<sup>1</sup>лазош долчу Iазапаца.","<p>Тафсиран 1еламнаха аьлла и аяташ Ан-Надар бин Аль-Хьарис бохучу стагах лаьцна доьссина. Иза хилла 1ажам нахера хабарш гулдеш ( оьцуш), царца нах Къуръане ладог1арх машг1ул беш. Аятан маь1на к1орга ду: и саннарш берриге а чулоцу цо.</p>"
4276,"Шена Тхан аятех цхьа хIума хиъча, − иза схьалоцу цо белам а бой. Уьш (Ан-Надар а, и саннарш а) шайна сийсаза долу Iазап хир дерш бу.",
4277,"Церан хьалхахь<sup>1</sup>жоьжахати ю. Цара карадинчо а‚ Дела а витина, цара лаьцначу доладийраша а хIумма а кIелхьардоккхур дац царах. Царна деза-доккха Iазап ду.","<p>من ورائهم бохучун юьхьанца долу маь1на царна т1ехьахьделахь а, кхузахь луург царна хьалхахьду.</p>"
4278,ХIара бу нийса некъ. Шайн Кхиош-кхобучун аяташ керстадинарш − /уьш бу/ шайна лазош долчух уггар чIогIа Iазап хир дерш.,
4279,Дела ву Ша хIорд шуна муьтIахь бинарг цу чухула кема лелийта а Шен омраца‚ шуьга лехийта Цуьнан комаьршаллех /хIордан ниIматаш − чIера‚ маржанаш…/‚ шуьга баркалла алийта /Ша деллачу ниIматашна/.,
4280,"Шуна муьтIахь дина Цо стигланашкахь мел дерг а‚ лаьттахь мел дерг а − массо а Шегара. Баккъалла а, цу чохь делилш ма ду ойла еш болчу нахана.",
4281,Ахь āла ийман диллинчаьрга гечдойла цара Делан деношка дог дохушбоцучарна<sup>1</sup>Цуьнга бекхам байтархьама нахана шаьш /дуьненахь/ карадеш хиллачуьнца.,"<p>Керстанашна. Цара деш долу халахетарш бахьанехь ч1ире ма хила, къинтерадовла царна – Дала бийр бу царна бекхам къематдийнахь. Мукъатило дийцира: Маккахь цхьана керста стага ирча бага лейина хилла 1умаре. Цунна нуьцкъала тоха воллуш хилла 1умар, Дала омра дина къинт1ера вала, аьлла, х1ара аят доссийна. Ибн-Касира яздо: бусалбанашка омра деш дара керстанаша хьоьгуьйтачу баланашкахь собаре хила, царна къинт1ера довла аьлла, т1аккха уьш к1адбала мегара. Т1аьхьа керстанаш шаьш дечу зуламех юхар ца бевлича, Дала бусалбанашна т1едиллира царна та1зар дар а, г1азот а.</p>"
4282,"Милла велахь дика дина, − цунна шена ду иза‚ милла велахь вон дина, − цунна шена дуьхьал ду иза а. ТIаккха шайн Кхиош-кхобучунна тIе дIадерзор ду шу.",
4283,Оха делира Исраилан кIенташка<sup>1</sup> жайна а<sup>2</sup>‚ хьукам а‚ пайхамаралла а‚ рицкъ делира царна цIена долчух‚ Оха базбийра уьш Iаламел<sup>3</sup>.,<p>Жуьгташка.</p> | <p>Таврат.</p> | <p>Массо а нахал (шайн заманчохь).</p>
4284,"Оха елира царна /динан/ гIуллакхан билгалонаш<sup>1</sup>. Церан хилпало ма ца хилира шайга Iилма деъначул тIаьхьа бен вовший юккъехь хьагI хиларна. Баккъалла а, хьан Кхиош-кхобучо кхиэл йийр ю царна юккъехь къематдийнахь шайн шеца хилпало хиллачохь.",<p>ТIаьххьара пайхамар вогIург хиларан Iаламаташ.</p>
4285,ТIаккха хьо /я Мухьаммад/ хилийтина Оха /динан/ гIуллакхан бакъонехь<sup>1</sup>− цунна тIаьхьахIотта‚ ца хууш болчеран дезаршна тIаьхьа ма хIотта.,<p>ШариIатехь.</p>
4286,"Баккъалла а, цара Делера хIумма а кIелхьардоккхур дац хьуна. Баккъалла а, зуламхой - церан цхьаберш вукхарийн гIоьнчий бу хьуна. Дела ву /Шех/ кхоьруш болчеран гIоьнча.",
4287,ХIара − билгалонаш ю /бIаьрг беллош/ нахана‚ нийса некъ а бу‚ къинхетам а бу /ч1ог1а/ тешаш долчу къомана.,
4288,Къинош летийначарна моьттина-те Оха шаьш ийман диллинчаьрца‚ дика Iамалш йиначаьрца цхьанийсса хуьлуьйтур ду − шайн денбалар а‚ балар а? Вон хили цара деш долу хьукам.,
4289,Дала кхоьллина стигланаш а‚ латта а бакъдолчуьнца‚ хIор синна ша карадинчуьнца бекхам хилийтархьама а‚ царна /цхьанна а цадинарг бахьанехь/ зулам дийр дац.,
4290,Хьуна гой и шена дезарг шен дела лаьцнарг? Дала тилавала витина иза шен хаарца<sup>1</sup>‚ Цо мухIар тоьхна цуьнан хазарна а‚ дагна а тIе‚ цуьнан бIаьрсана тIе кирхьа диллина Цо. ТIаккха иза хьан нисвийр ву Делал тIаьхьа? Аш ойла ца йо?,"<p>Дала шена дерриг х1ума довзийтина, ша дийриг къа дуй хууш.</p>"
4291,"Цара элира: ""ХIара вайн дуьненан дахар бен кхин дахар дац. Ло /вайн цхьаберш/‚ дуьнен чу бовла /цхьаберш/‚ вай хIаллакдийр ма дац замано бен"". Церан ма дац цуьнца цхьа а Iилма. Уьш /беккъа иштта/ моьттуш бу.",
4292,"Царна тIехь Тхан билгала долу аяташ дешча‚ церан делил ма ца хилира цара алар бен: ""Схьабалабе тхан дай, шу бакълуйш хиллехь"".",
4293,"Ахь āла: ""Дала дендийр ду шу‚ тIаккха Цо долуьйтур ду шу‚ тIаккха гулдийр ду шу къематдийне<sup>1</sup>‚ шена чохь шеко йоцчу""‚ делахь а, дукхах болчу нахана ца хаьа-кх.",<p>Къематдийнахь.</p>
4294,Делан ду-кх стигланийн а‚ лаьттан а паччахьалла. Сахьт хIоттинчу дийнахь − оцу дийнахь оьшур ма бу харцберш.,
4295,Хьуна гур ма ду массо а уммат горх1оьттина<sup>1</sup>. ХIор уммат кхойкхур ма ду шен жайна тIе − тахана шуна бекхам бийр ма бу аш деш хиллачуьнца.,"<p>Къематдийнахь массо а хир ву кхеравелла, Далла горавахна, шех х1ун хир ду ца хууш. 1аьрбийн маттахь умматзударийн жинсехь ду, цундела деана и дош جاثية гораяхнаргаьлла. Цигара схьаэцна суратан ц1е а.</p><p></p>"
4296,"ХIара ду Тхан жайна, тешалла дийр долуш шуна т1ехь бакъдолчуьнца. Баккъалла а, Тхо хилира дIаяздеш аш деш хилларг.",
4297,Ийман диллинарш а‚ дика Iамал йинарш а − уьш буьхкур бу шайн Кхиош-кхобучо Шен къинхетамна чу. Иза билгала болу толам бу-кх!,
4298,"Ткъа цатешнарш- /цаьрга эр ду/: ""Сан аяташ ца хилира шуна тIехь доьшуш? Т1аккха аш куралла ма йийра − шух къинош деш долу къам хилира"".",
4299,"/Шуьга/ элча: ""Баккъалла а, Делан ваIда бакъ ю‚ сахьт /хIуттур ду/‚ шеко яц цу чохь""‚ аш элира: ""Ца хаьа тхуна‚ сахьт хIун ду а‚ вайна хуург-м цхьа моттар бен дац‚ баккъалла а, тешаш ма дац тхо /эхартах/"".",
4300,Гучуделира царна шаьш дина хилла вонаш‚ хьакхаделира царах уьш шех ца бешаш хилларг.,
4301,"Элира /цаьрга/: ""Тахана Тхуна шу дицделла‚ шуна хIокху денна дуьхьалкхетар дицдаларх терра. Шун чугIойла /жоьжахатин/ цIе ю‚ вац шуна г1оьнчех цхьа а "".",
4302,Иза ду /шуна/ аш Делан аяташ беламе лаьцна хиларна а‚ дуьненан дахаро шу Iехорна а. Тахана уьш арабохур бац цу чуьра‚ цаьрга тōба дар а доьхур дац.,
4303,Далла бу хастам‚ стигланийн Да волчу‚ лаьттан Да волчу‚ Iаламийн Да волчу.,
4304,Цуьнан ду сийлахь-доккхалла стигланашкахь а‚ лаьттахь а‚ Иза ву веза верг а‚ хьукам /нийса/ деш верг а.,
4305,Хьа-мūм<sup>1</sup>.,<p>Далла хаьа цуьнца Шена луург.</p>
4306,Жайна (Къуръан) охьадоссор ду /хIара/ Ша веза волчу‚ хьукам /нийса/ деш волчу Делера.,
4307,Оха ца кхоьллина стигланаш а‚ латта а‚ цу шиннан юккъехь мел дерг а бакъонца бен‚ цIе тоьхначу ханна бен. Керста хилларш шайна тийсинчу /эхартан 1азапан/ кхерамех дIа ма боьрзу.,
4308,"Ахь āла: ""Дийцал суна, Дела а витина, аш /шайга/ кхойкхучарех<sup>1</sup>. ХIун кхоьллина цара латтах‚ я царна накъосталла ду /Делаца цхьана хIума кхолларехь/ стигланашкахь? Схьало соьга жайна хIокхул (Къуръанал) хьалха /доссийна долу/‚ я Iилманах лар, шу бакълуйш хиллехь"".",<p>Керстанаша шайна 1ибадат деш йолчу х1уманех – жа1арех лаьцна.</p>
4309,"Мила ву вунō тилавелла ша Дела воцучуьнга кхойкхуш волчул, шена жоп цалучуьнга къематде кхаччалц‚ уьш церан кхайкхарх (Iибадатах) гIовпал а болуш? /Вац цхьа а!/",
4310,"Нах гулбича /къематдийнахь/, уьш хили царна мостагIий‚ церан Iибадатана керста.",
4311,"Шайна тIехь Тхан билгала долу аяташ доьшуш, керста хиллачара элира бакъдолчух (Къуръанах), и шайга деъначул тIаьхьа: ""ХIара билгала долу бозбуунчалла ду"".",
4312,"Я цара олу: ""Цо<sup>1</sup>/шегара/ кхоьллина иза?"" Ахь āла: ""Ас иза /Къуръан/ айса кхоьллинехьара, аш доладийр ма дац суна Делера хIумма а (шуна ницкъ кхочур бацара сох Делан Iазап духатоха, тIаккха шун дуьхьа ас хIунда кхуллу и сайгара)? Иза дика хууш ву-кх аш цунах /Къуръанах/ дуьйцург. Кхачо ю-кх Цуьнца теш хила суна а‚ шуна а юккъехь. Иза гечдийриг а ву‚ къинхетаме верг а ву"".",<p>Мухьаммад пайхамаро.</p>
4313,"Ахь āла: ""Со хилла вац элчанех дуьххьар ваийтинарг‚ суна ца хаьа сайх хIун дийр ду а‚ шух /хIун дийр ду а/. Со тIаьхьахIутту деккъа сайга вехьеца хаийтинчунна. Со ма вац билгала волу кхерамча бен"".",
4314,"Ахь āла: ""Аш дийцал суна /шайн хьолах/ иза /Къуръан/ Делан агIорхьара хилча, аш цунна керстаналла дина‚ ткъа Исраилан кIентех цхьаммо<sup>1</sup>тешалла ди и санначунна тIехь<sup>2</sup>. Цо ийман диллира‚ шу курадевлира. Баккъалла а, Дāла нис ма ца до зуламе долу къам"".","<p>Саламан кIант IабдуллахIи (жуьгти, бусалба дин т1еэцна хилла волу). Ат1-Табарийс а, кхечара и Дала вуьйцург 1абдуллах1и вац, боху. 1абдуллах1ис бусалба дин т1елаьци Мадинатехь, ткъа х1ара аяташ доьссина Маккахь. Кхузахь луург 1имранан к1ант Муса пайхамар ву.Цуьнга доьссина Таврат ду Къуръан санна Делан жайна. Цу чохь хилла Мухьаммад вог1ург хиларх а, цуьнга жайна доссорг хиларх а тешалла.</p> | <p>Къуръан Делера ду аьлла. Я Къуръан санна Делера долчу жайна чохь - Таврат чохь.</p>"
4315,"Цатешначара элира ийман диллнчарех: ""/Иза‚ ислам дин/ дика хиллехьара, тхол хьалха цунна тIе кхиар ма бацара уьш"". Шаьш цуьнца (Къуръанца) нийсачу новкъа нис ца белча‚ цара эр ду: ""ХIара хьалхалера харцдерг ду"".",
4316,"Цул хьалха Мусан жайна<sup>1</sup>/доссийра Оха/ баьчча а‚ къинхетам а хилла. ХIара жайна /ду/, бакъдеш /шел хьалха хилларш/‚ Iаьрбийн маттахь а долуш, кхерам таса зулам диначарна‚ кхаъ хилла дикачарна.",<p>Таврат.</p>
4317,"Баккъалла а, шаьш аьлларш: ""Вай Кхиош-кхобург Дела ву""‚ тIаккха /Делан новкъахь/ чIагIбелларш − кхерам а хир ма бац царна /эхартахь Делан 1азапах/‚ уьш сингаттаме а хир ма бац /дуьненахь шайл бухадуьсчух/.",
4318,Уьш ялсаманин дай бу‚ цу чохь гуттар лаьттар болуш − бекхам бу /иза/ цара еш хиллачу Iамална /дуьхьал/.,
4319,"Весет дина Оха адаме шен деца-ненаца дика хилар − нанас /кийрахь/ лелийна иза халонца‚ /дуьнена/ ваьккхина иза халонца. Иза /кийрахь/ лелоран а‚ /вакхорах/ къасторан а хан ткъе итт бутт бу /6-9 бутт кийрахь, йисина хан вакхош/. Ша г1еметтах1оьттича<sup>1</sup>, шовзткъа шере ваьлча, цо<sup>2</sup>элира: ""Везан Дела‚ аьтто белахь суна Хьан ниIматана баркалла ала‚ Ахь суна а‚ сан дена-нанна а делла долчу‚ Хьо шена реза волу дика Iамал ян а‚ тоделахь суна сан зуьрретехь /сан г1уллакхаш – нсбелахь уьш а нисчу новкъа/ а. Баккъалла а, ас тōба ди Хьоьга‚ баккъалла а, со /Далла/ муьт1ахьболчарах (бусалбанех) ву-кх"".","<p>Ша г1еметтах1оьттича – ша кхиъна ваьлча, ша воккха хилча.</p> | <p>Иза аят доьссина Абу-Бакр Сиддикъехь‚ цо аьлла и дешнаш.Шен 40 шо лолуш, пайхамар ваийтинчул т1аьхьа 2 шо даьлча, цо ийман диллира, шайн керстанаша 1азап дечух 9 буслба лай азатваьккхира.Т1аккха ийман диллира цуьнан дас а, нанас а, доьзало а, к1антан к1анта. Иштта ни1мат ца хилра цхьанна а.</p>"
4320,Уьш (Абу-Бакр а и саннарш а) бу Оха шайгара къобалдеш берш шаьш йинчу Iамалах уггар хазаниг‚ Оха тидаме оьцур дац церан /кегий/ къинош‚ /уьш хир бу/ ялсаманин дайшкахь‚ /Делан/ бакъ хилла ваIда ю иза царна йина хилла йолу.,
4321,"/Хьажал/ и аьлларг<sup>1</sup>шен дега-нене а: ""Уьффай шу шиъ‚ аш шиммо ваIда йо суна со /веллачул тIаьхьа каш чуьра/ аравоккхур ву‚ олий‚ /дукха/ тIаьхьенаш дIа ма яхна сол хьалха /царах цхьа а ца ваьлла каш чуьра ара/. Цу шиммо<sup>2</sup>гIо доьхуш Деле: ""Ма вāла декъаза‚ ийман дилла. Баккъалла а, Делан ваIда бакъ ю"". Цо<sup>3</sup>олу: ""ХIорш-м хьалхалерчийн туьйранаш бен дацара"".","<p>Абу-Бакран кIант Iабд-ур-Рахьман‚ цу хенахь ийман дилаза хилла волу.</p> | <p>Абу-Бакро а‚ цуьнан зудчо а‚ шайн кIант нисвар доьхуш Деле.</p> | <p>Абу-Бакран кIанта Iабд-ур-Рахьмана. 16-17-гIа аяташ Абу-Бакрехь а, цуьнан кIантехь доьссина хилар Iаишата а, кхечара а бакъ ца лерина. Юккъара ду уьш.</p>"
4322,"Уьш бу шайна тIехь хьалха даханчу жинийн а‚ адамийн а умматашкахь аьлла долу дош<sup>1</sup>бакъхилларш. Баккъалла а, уьш хилира эшнарш.",<p>Ийман ца диллахь жоьжахате духкур ду‚ аьлла долу.</p>
4323,ХIоранна ша йинчу Iамалан дарж ю. Цо бекхам бийр бу царна цара йинчу Iамалашка /хьаьжна/‚ царна зулам дийр дац.,
4324,"Оцу /къемат/дийнахь цатешнарш хьалхатоттур бу жоьжахатина‚ /цаьрга эр ду маликаша/: ""ДIадахийтина аш шайн диканаш (ни1маташ) шайн дуьненан дахарехь‚ цуьнца /дуьненца/ зовкх а хьегна аш. Тахана шуна бекхам бо сийсазаллин Iазапаца аш куралла ярна лаьттахь, цхьа а бакъо йоцуш‚ шу песакъ хиларна"".",
4325,"Хьахаве Iадийн ваша<sup>1</sup>‚ цо кхерам тесира шен къомана Ахькъафехь<sup>2</sup>‚ кхерам тосурш /элчанаш/ цул хьалха а хилира‚ тIаьхьа а хилира: ""Аш Iибадат ма делаш Далла бен‚ баккъалла а, со кхоьру шуна сийлахь-доккхачу дийнан Iазапах""‚ аьлла.",<p>ХIуд пайхамар.</p> | <p>Оцунах лаьцнарг суратан юьхьехь деана.</p>
4326,"Цара элира: ""Хьо веана тхуна тхо дIахьавзадан тхан делийх. Схьадаладе айхьа тхуна хир ду бохург, хьуо бакълуьйчарах хиллехь"".",
4327,"Цо элира: ""Баккъалла а, Iилма Далла гергахь ду‚ ас шуьга дIакхачадо со шеца ваийтинарг /и Iазап хIун ду/‚ хIетте а суна шу хета жехIал къам"".",
4328,"Шайна гича иза марха шайн тогIина тIе йогIуш‚ цара элира: ""ХIара марха вайна догIа дахьаш ю-кх"". ""ХIан-хIа! Иза аш ша сихдинарг (Iазап) ду − мох бу шена чохь лазош долу Iазап долу""‚ /элира кхечара/.",
4329,"""Цо дохор ду массо а хIума шен Делан омраца""‚ /элира цхьаболчара/‚ уьш Iуьйранга бевлира церан гIишлош бен гуш хIума а доцуш (Дала хIаллакбира уьш). Иштта бекхам бо Оха къинош дечу къомана.",
4330,Оха чIагIбинера уьш шу (къурайшаш) шеца чIагI цабинчуьнца‚ Оха хилийтира царна хазар а‚ гар а‚ дегнаш а. Царах кIелхьар ца даьккхира церан хазаро а‚ церан гаро а‚ церан дегнаша а хIумма а‚ уьш хилира Делан аятех ца тешаш‚ царах хьаьрчира уьш шех ца бешаш хилларг.,
4331,Оха хIаллакйира шун гонахьара ярташ‚ далийра делилш‚ уьш юхабоьрзур бацара-те.,
4332,"ГIо ма ца дира царна, Дела а витина, Цунна гергахилийта шаьш лаьцна хиллачу дēлаша. ХIаъ‚ уьш дIатилира царах‚ Иза церан харцдерг а дара‚ цара харц кхуллуш хилларг а дара.",
4333,"Оха хьавзира хьо волчу жинийх цхьа тоба‚ цара Къуръане ладугIу. Шаьш цигахь долуш цара /вовшашка/ элира: ""Совца /ладогIа Къуръане/"". И дешна даьлча, уьш дIадахара шен къомана тIе, кхерам тосуш.",
4334,"Цара элира: ""ХIай тхан къам! Тхуна хезира цхьа жайна‚ Мусал тIаьхьа доссийна долу шел хьалха хиллачуьнца (Тавратаца а‚ Инжилаца а) нийса догIуш долу‚ ша нисвеш долу бакъдолчунна тIе а‚ нийсачу новкъа а.",
4335,"ХIай тхан къам! Жоп ло Делера кхойкхуш волчунна‚ теша цунах‚ Цо гечдийр ду шун къинош‚ шу кIелхьардохур ду лазош долчу Iазапах"".",
4336,Делера кхойкхуш волчунна жоп ца луш верг − ницкъ кхочур бац цунна лаьттахь /Делан Iазапах къелхьаравала/‚ Иза воцучо Iалашбийр бац уьш. Уьш билгалчу тилар чохь бу-кх!,
4337,"Царна ца го-техьа Ша стигланаш а‚ латта а кхоьллина волу Дела‚ уьш кхуллуш кIад ца велла волу‚ ницкъ кхочуш вуйла белларш денбан? ХIаъ‚ баккъалла а, Иза массо а хIуманна тIехь ницкъ кхочуш верг ву-кх.",
4338,"Оцу дийнахь хьалхатоттур бу цатешнарш /жоьжахатин/ цIарна /цаьрга хоттур ду/: ""Бакъ дац хIара?"" /олуш/. Цара эр: ""ХIаъ‚ тхан Кхиош-кхобучуьнца (дуй боу оха): бакъ ду"". Цо (Дāла) элира: ""Iовша шайна Iазап шаьш ца тешаш хиларна"".",
4339,Собар де‚ элчанех<sup>1</sup>шайгахь чIагIо хиллачара собар дарх терра‚ сих ма де царна /Iазап доссар/. Уьш тера бу‚ шайна ваIда йинарг шайна гучу дийнахь‚ дийнан цхьана сахьтехь бен /дуьненахь/ ца лаьттинчарах. /ХIара Къуръан нахе/ дIакхачор ду /хьуна тIехь/. Песакъ къам бен хIаллакдеш ду-й? /Дац –те!/,<p>Адам а‚ Юнус ца хилла царах‚ церан собар ца кхаьчна Делан омрана тIехь.</p>
4340,"Шаьш цатешнарш а‚ Делан некъах /нах/ д1атилийнарш а − Цо дIатилина церан Iамалш (цара дуьненахь динчу диканна дуьхьал дуьненахь дикачуьнца бекхам хир бу царна, эхартахь церан Iамалаш хьесапе оьцур яц).",
4341,Ийман диллинарш а‚ дика Iамалш йинарш а‚ Мухьаммаде доссош хиллачух тешнарш а − иза церан Кхиош-кхобучуьнгара бакъдерг ду − Цо дIаийцина цаьргара церан къинош‚ тодина церан гIуллакх.,
4342,Иза ду цатешнарш тIаьхьахIуьттуш хиларна харцдолчунна‚ ийман диллинарш тIаьхьахIуьттуш хиларна шайн Кхиош-кхобучуьнгара бакъдолчунна. Иштта дāладо Дала нахана шайн масалш.,
4343,"Шаьш дуьхьалкхетча цатешначаьрца − логех<sup>1</sup>тоха аш уьш гIелбаллалц<sup>2</sup>‚ чIагIъе буржолаш<sup>3</sup>− тIаьхьа къинхетам бер<sup>4</sup>я дуьхьал мах оьцур<sup>5</sup>− тIамо шен мохь охьабиллалц<sup>6</sup>. Иза - Далла лаахьара, Цо толам лур бара царна тIехь‚ делахь а, шун цхьаберш вукхарца зерхьама /бойту Дала тIемаш/. Делан новкъахь байинарш − Цо янне а дIатилор яц церан Iамалш.","<p>Цуьнан мурад ду −тIом беш болуш латар. Т1ам т1ехь мостаг1ийн дуьхьало шаьш йохийча, шаьш уьш эшийча, царах йийсаре лаьцнарш ч1ог1а ларбе: д1а ма бовдийла уьш я царгара зен ма долийла шуна - т1аьхьа т1ом чекхбаьлча, ишттанехь д1ахуьйцур бу, я – мēхах, я мостаг1ийн йийсарехь болчу бусалбанех хийцор бу.</p> | <p>Дуьхьало ян ца луш.</p> | <p>Йийсаре лийца (йийсар де).</p> | <p>Дуьхьал хIума йоцуш дIахуьйцийла, ишттанехь.</p> | <p>Йийсарш дIахецарна.</p> | <p>ТIом чекхбаллалц.</p>"
4344,Цо тIаьхьа нисбийр бу уьш‚ тодийр ду церан гIуллакх.,
4345,Цо бухкур бу уьш ялсамани чу‚ Ша царна йовзийтина йолчу (хIоранна шена ялсаманехь хир йолу хIусам хууш).,
4346,ХIай ийман диллинарш! Аш Далла гIо дахь (Цуьнан дин ч1аг1деш)‚- Цо шуна а гIо дийр ду‚ шун ког а чIагIбийр бу<sup>1</sup>.,"<p>Когаш т1ехь ч1аг1дийр ду шу, аьлча а, шайн г1уллакхашкахь ч1аг1дийр ду шу.</p>"
4347,Цатешнарш − хIаллакхилар ду царна‚ Цо дIатилина церан Iамалш.,
4348,Иза ду царна ца дийзина дела Дала охьадоссийнарг (Къуръан) − Цо дIаяйа церан Iамалш.,
4349,Уьш ца лела лаьттахула‚ ца хьовсу‚ муха хилла царал хьалхахиллачеран тIаьхье? Дала бохийра уьш. /ХIокху/ керстанашна а цунах тераниг хир ду.,
4350,Иза - Дела ийман диллинчеран гIоьнча волу дела ду‚ ткъа керстанаш − церан цхьа а гIоьнча вац.,
4351,"Баккъалла а, Дала бухкур бу ийман диллинарш а‚ дика Iамалш йинарш а бошмашка<sup>1</sup>‚ шайн бухахула хиш оьхуш долчу. Ткъа цатешнарш /кIеззиг/ зовкх хьоьгур ду /кху дуьненахь/‚ дуур ду бежнаша ма доу − /тIаккха жоьжахатин/ цIе ю царна чохьIайла.",<p>Ялсамани.</p>
4352,Маса юрт‚ шаьш хьо шена чуьра араваьккхина хьан юьртал (Маккал) нуьцкъалō йолуш йолу‚ хIаллакйина Оха‚ ма ца хилира царна цхьа а гIоьнча!,
4353,Ша Кхиош-кхобучуьнгара билгалона тIехь верг тера ву ткъа шен Iамалан вониг шена хазйиначух‚ шайн дезаршна тIаьхьахIиттинчарах<sup>1</sup>?,"<p>Кхузахь Дала اتبعوا «т1аьхьах1иттинарш» дукхаллин терахьехь далийна маь1на юкъара дуйла хаийта. Тафсиран цхьаболчу 1еламнахана хетарехь, «билгалона т1ехь волчух» луург Мухьаммад ву  (Д. с. х. ц.), ткъа «шен вон 1амал шена хазйинчух» луург – Абу-Джах1ал а, къурайшин керстанаш а бу.</p>"
4354,"/Делах/ кхоьручарна хир ю аьлла йолчу ялсаманин масал: цу чохь татолаш ду /чам а‚ хьожа а/ ца хийцалучу хих а‚ шен чам ца хийцалучу шурин татолаш ду‚ молучарна чIогIа чōмехь долчу чагIаран татолаш ду‚ цIенчу мозан татолаш а ду. Царна цу чохь массо а стоьмех /стоьмаш/ бу‚ шаьш Кхиош-кхобучуьнгара гечдар а ду. Уьш (ялсаманин дай) тера буй гуттар цIергахь болчарах (жоьжахатин дайх), шайна кхахкина хи малош болчу, тIаккха цо церан чуьйраш туьйдуш болчу?",
4355,"Царах хьоьга ладоьгIурш бу, шаьш хьо волчуьра āра ма бевллинехь, цара олура шайгахь Iилма долчаьрга: ""ХIун элира цо (Мухьаммада) хIинца хьалха?"" Уьш бу Дала шайн дегнашна тIе мухIар тоьхнарш‚ шайн дезаршна тIаьхьабевларш.",
4356,Шаьш нисбелларш а − Цо совбехира нийсачу некъаца‚ Цо делира царна /Делах/ кхерар.,
4357,"Уьш хьовсур буй сахьте<sup>1</sup>, иза шайна дāрах (т1екхачарах) цIеххьана? Цуьнан /цхьацца/ шартIаш ма деана. Мичара хир бу царна, иза шайна деъча, вовшашна хьехам? (Цо гIо дийр дац царна тIаккха).","<p>Сахьт – кхузахь а,кхечахь а: къематде.</p>"
4358,Хьуна хаалахь‚ кхин дела вац ша АллахI (цхьа Дела) бен‚ гечдар дēха хьан ледарлонашна а‚ муъмин божаршна а‚ муъмин зударшна а. Дела хууш ву шун дIасаийдар /дийнахь/‚ шун чудерзар а /буса/.,
4359,"Ийман диллинчара олу: ""Сурат доьссинехьара"". Хьукаме долу сурат доссича‚ цу чохь тIом хьахийча‚ хьуна ги шайн дегнашкахь цамгар ерш хьоьга хьоьжуш, шена вала хорша еанарг санна. Царна вунō таме<sup>1</sup>дара −","<p>Таме дара – там болуш дара, аьлча а, дикох дара.</p>"
4360,МуьтIахь хилар а‚ хаза дош а (там бара цаьргара хьуна хила). ГIуллакх сацаделлачу<sup>1</sup>хенахь уьш Деле бакълийча − дика дара-кх царна.,<p>Дала тIом бар тIедиллича.</p>
4361,"Шу хила мега, шаьш /ийманах/ дIадирзича, боьханиг даржадеш лаьттахь‚ гергарлонаш хēдош<sup>1</sup>?","<p>Оцу аятаца Далла āла луург ду: нах бусалба динах д1абирзича, боьха лела дуьненахь, гергарлонаш хēдо. Я кхечу дашнашца: бусалбанашна хьарам ду лаьтта т1ехь боьха х1уманаш дан ( ц1ий 1ено и. д1. кх.), вовшашца йолу гергарлонаш 1āлаш ца ян. Хетало, Дела вуй-те āла лууш и х1уманаш лелош берш бусалбанаш бац, аьлла. Къатāдата элира: ""Шуна муха хета: цхьа халкъ Делан жайнах (Къуръāнах) д1адирзича, цо бохург ца деш, хьарам долу ц1ий ца 1ēно цара, аьлча а бехке боцурш ца байа цара, т1емаш ца бо цара, вовшашца йолу гергарлонаш ца хēдо цара, къинхетаме волчу Далла 1есалла ца йо цара?"" И дерриге а до-кх цара, Дēлах кхоьруш бацахь. Абу-Хьаййāна элира: ""Оцуьнца Далла луург ду пайхамамарал (Дссхц) т1аьхьа наха Къуръāно бохург ца деш вовшашца т1емаш бар, гергарлонаш хедор"".</p>"
4362,Уьш Дала шайна неIалт<sup>1</sup>аьлларш бу‚ тIаккха къора бина Цо уьш /бакъдерг ца хозуш/‚ бIаьрсаза а бина /бакъдерг ца гуш/.,<p>Дала не1алт āлар Цо Шен къинхетамах генаваккхар ду.</p>
4363,Къуръанах ойла ца йо цара‚ я церан дегнашкахь дōгIанаш ду?,
4364,"Баккъалла а, шаьш хьалха хиллачунна (керстаналлина) тIе юхабирзинарш шайна нийса некъ билгалбаьллчул тIаьхьа − шайтIано хаздина царна /шайн боьха гIуллакхаш/‚ цо даг чу кхуьссуш ду царна /Делан некъах д1атилар/.",
4365,"Иза ду цара аларна Дала доссош дерг (Къуръāн) ца дезаш хиллачаьрга<sup>1</sup>: ""Тхо муьтIахь хир ду шуна цхьадолчу гIуллакхашкахь"". Далла хууш ма ю церан къайленаш.",<p>Жуьгташка.</p>
4366,Муха /хир ду церан хьелаш/ уьш маликаша дIакхалхинчу хенахь‚ цара царна етташ яххьийх а‚ баккхийх а?,
4367,Иза ду уьш Дела оьгIазвоккхучунна тIаьхьахIиттарна‚ Иза реза хилар шайна цадезарна − тIаккха Цо дIаяйа церан Iамалш.,
4368,Шайн дегнашкахь цамгар йолчарна моьттина-те Дала цкъа а шайн мостагIалла гучуйоккхур яц?,
4369,"Тхуна лиъча, Оха гайтина хир бара уьш хьуна − тIаккха хьуна бевзина хир бара уьш шайн билгалонашца. Хьуна бовзанне а бовзур бу уьш дешан аьзнашца<sup>1</sup>. Дела хууш ву-кх шун Iамалш.",<p>Цара буьйцу маттаца.</p>
4370,Оха зенне а зуьйр ду шу Тхуна шух /Делан новкъахь т1амца/ къахьоьгурш а‚ собар дийраш а бовзалц<sup>1</sup>‚ Оха зуьйр ду шун хабарш а.,<p>Гучубаххалц.</p>
4371,"Баккъалла а, цатешнарш а‚ Делан некъах /нах/ д1атилинарш а‚ шайна нийса некъ билгалбаьллачул тIаьхьа элчанца мостагIалла лелинарш а − цара хIумма зен дийр ма дац Далла‚ тIаьхьа Цо дIайойур ю церан Iамалш.",
4372,ХIай ийман диллинарш! Далла муьтIахь хила‚ Делан элчанна муьтIахь хила‚ шайн Iамалш ма яйа.,
4373,"Баккъалла а, цатешнарш‚ Делан некъах /нах/ дIатилинарш‚ тIаккха керста хьолехь белларш − Дала цкъа а гечдийр дац царна.",
4374,Шу ледар ма довлалаш‚ машаре /керстанаш/ ма кхайкхалаш‚ шу хьалахь /нуьцкъала/ долуш. Дела шуьца ву шуна‚ Цо эшор яц шуна шун Iамалш.,
4375,"Баккъалла а, дуьненан дахар ловзар а‚ эрна хан яйар<sup>1</sup>а ду. Аш ийман диллахь‚ шу /Делах/ кхерахь − Цо шуна лур ю шун ял‚ доьхур дац шун даьхни а /деккъа закат даккхар бен/.","<p>Дукха нийса дацахь а, иштта гочдина кхузахь 1аьрбийн дош لهو Лах1вун. Цуьнан юкъара маь1на ду: сиха д1айолу х1ума, берийн ловзар санна.</p>"
4376,Цо шуьга /дерриг даьхни/ доьхуш делхьара‚ шуна тIевирзина и доьхуш‚ шу бIаьрмециг хир дара. Цо гучудоккхур дара /шун дегнашкахь долу Делан новкъахь харжаш яр/ цадезар (баьрмецигалла).,
4377,"ХIай шаьш кхойкхуш дерш Делан новкъахь харж ян − шух бIаьрмециг (пис) верг − шена бIаьрмециг (пис) ма ву. Дела хьал долуш ма ву‚ шу пекъарш ма ду. Шу юхадовлахь /ийманах/, Цо хийцор ду шу кхечу къомаца<sup>1</sup>‚ тIаккха уьш хир бац шух тера.",<p>Шу х1аллакдина кхин къам дуьненчу доккхур ду Цо.</p>
4378,"Баккъалла а, Оха белира хьуна билгала болу толам<sup>1</sup>.","<p>Макка хьоьга яккхийта сацам хилира Тхан. ХIара сурат доьссина ХIиджран 6-чу шарахь Хьудайбиятехь (Маккан къилбседехь йолу шерачу аренан меттиг) Маккан керстанашца машар бинчул тIаьхьа. Дуьххьар керстанаша бусалба дин ларар дара иза, Макка схьаяккхаран а, бусалба дин массанхьа даржаран бух а бара. Пайхамара элира дуьненал а, цу чохь мел долчу хIуманал а дукха деза шена и сурат, аьлла.</p><p> صلح الحديبية""Сульхьуль Хьудайбият"" – Хьудайбиятехь хилла машаран барт. ХIиджаран 6-чу шарахь хаьж доьхкачу баттахь Делан элча цхьа эзар сов шен асхьабашца хьаьж дехка воьдуш хилла, шайгахь цхьа а герз доцуш. Хьудайбият олучу меттигехь царна дуьхьало йира керстанаша. Мухха делахь а, даккхий тасдаларш ца хуьлуш гIуллакх машарехь дIадирзира. Пайхамара Маккин керстанашца 10 шарна машар бира. Цуьнца нийса догIуш пайхамар шен асхьабашца, хIокху шарахь хьаьж ца доьхкуш, юхаверза декхарийлахь хилира, тIедогIучу шарахь магийра цунна хьаьжцIа ван. Иштта цу бартаца бусалбанашна ведда тIе веана керста стаг дIавала везаш вара, ткъа бусалбанашкара ведда керстанашна тIе вахана стаг керстанаша юхверзо ца везара. Иштта кхин гIелонаш хиллехь а, и барт дика лерина бусалбанашна. Цкъа - делахь, бусалбанаш керстанаша боккха ницкъ ларар дара иза. ШолгIа - делахь, бусалбанашна аьтто хилира машаран хьолашкахь дин даржо. Цундела Дала цу бартах ""билгала толам"", элира. Юьхьанца пайхамаран асхьабаш а ца кхийтира цунах. Х1оккхул некъ а бина, халонаш а лайна, хьаьж ца доьхкуш юхаберза ца туьгура уьш. Хатт1абан к1ант 1умар веара Делан элчанна т1е, барт хоьттуш. «Хьо вац ткъа хьакъ-бакъ волу Делан пайхамар?» - элира цо. «Ву!» - жоп делира пайхамаро. «Вай дац ткъа бакъона т1ехь? Вай мостаг1 вац ткъа харцона т1ехь?» - юха а хаьттира цо. «Ду!» - элира элчано. «Т1аккха вай х1унда йолуьйту вайн динехь х1ара ледарло?» - ца соцура 1умар. Элчано д1атевира иза, олуш: «Со Делан элча ву, суна ца лаьа Цунна 1есалла ян, И суна г1о деш а волуш.»</p>"
4379,Гечдархьама хьуна Дала хьан хьалхайахана ледарлонашна‚ тIаьхьахилларг а‚ кхочушдархьама Шен ниIмат хьуна тIехь‚ нисвархьама хьо нийсачу новкъа‚,
4380,Цо хьуна деза гIо дархьама а.,
4381,Иза ву муъмин нехан дегнашка синпаргIато йоссийнарг уьш совбалийтархьама шайн иймана тIе а ийманца. Делан ду стигланийн а‚ лаьттан а эскарш. Хилира Дела хууш верг‚ хьукам /нийса/ деш верг а.,
4382,"/И хьукам до Дала/ Ша чубахийтан муъмин божарий а‚ муъмин зударий а /церан Далла деш долу 1ибадат а, Делан новкъахь шайн синошца а, шайн бахамца а къахьегар бахьанехь/ шайн бухахула хиш а оьхуш долчу бошмашна‚ уьш цу чохь гуттар лаьтташ‚ д1аэцан церан вонаш. Иза хилира Далла гергахь сийлахь-боккха толам.",
4383,Iазап дан шаьш Делах боьха ойланаш еш болчу (хьуна керстаний тIехь толам хир бац‚ бохуш) мунепакъ божаршна а‚ мунепакъ зударшна а‚ Делаца накъостий луьйцачу божаршна а‚ Делаца накъостий луьйцачу зударшна а. Царна боьхачун го бу. ОьгIазвахана царна Дела‚ неIалт аьлла царна‚ Цо кечйина царна жоьжахати. Вон хили-кх /церан/ дIадоьрзийла.,
4384,Делан ду стигланийн а‚ лаьттан а эскарш. Хилира Дела веза верг а‚ хьукам /нийса/ деш верг а.,
4385,"Баккъалла а, Оха вахийтина хьо /х1ай Мухьаммад/ теш хилла /къематдийнахь нахана т1ехь/‚ къаанча хилла /муъмин нахана ялсаманица/‚ кхерамча хилла /цатешачарна 1азапаца/.",
4386,Шу тешийта Делах а‚ Цуьнан элчанах а‚ аш цунна (элчанна) гIо дан а‚ аш иза ларан а‚ аш Цунна (Далла) тасбахь дан Iуьйранца а‚ суьйренца а.,
4387,"Баккъалла а, шаьш хьоьца дуй боуш чIагIо йинарш − Делаца дуй боуш чIагIо йинарш бу. Делан куьг церан куьйгий тIехь ду<sup>1</sup>. И /ч1аг1о/ йохийнарг − Цо йохош ю шена‚ кхочуш йинарг Делаца шен хилла ваIда − Цо цунна лур ю сийлахь-йоккха ял.","<p>Дала гIо дийр ду царна. Дуйнаца ч1аг1о яр – 1арбашха: بيعة,مبايعة Хьудайбиятехь мушрикунаша дуьхьало йина шаьш совцина болуш, пайхамаран асхьабаша цуьнан куьг лоцуш, дуй боуш, ч1аг1о йийра шаьш Делан г1уллакхна т1ехь хьуна дала реза а долуш , муьт1ахь хир ду, аьлла. Дала, царна реза хилла, хьоьца йина ч1аг1о Шеца йина ч1аг1о ю, боху. Цундела цунах аьлла بيعة الرضوان (Бай1ат ар - ридван) – « /Дела/ реза хиларан ч1аг1о».</p>"
4388,"Хьоьга эр ду кхелхаш лелачу Iаьрбех бухабисинчара<sup>1</sup>: ""Тхо совцина тхан бахамо а‚ тхан доьзало а‚ гечдар дехахь тхуна"". Цара олу маттаца дагахь доцург. Ахь āла: ""Хьан доладийр дара шуна Далла дуьхьал цхьанна а хIуманца‚ Цуна шуна цхьа зен лиъча я шуна цхьа пайда лиъча? ХIаъ‚ хили Дела аш дийриг сов дика хууш.",<p>ГIазоте ца гIош цIахь бисинчара.</p>
4389,"ХIаъ! Шу моьттуш дара элча а‚ муъмин нах а шайн доьзална тIе цкъа а боьрзур бац аьлла. Иза хаздина шун дегнашкахь. Шуна моьттура вон хIума. Вон къам хили-кх шу"".",
4390,"Делах а‚ Цуьнан элчанах а цатешнарг − баккъалла а, Оха кечйина керстанашна жоьжахати.",
4391,Делан ду стигланийн а‚ лаьттан а паччахьалла. Гечдо Цо Шена луучунна‚ Iазап а до Цо Шена луучунна. Хили Дела гечдийриг а‚ къинхетаме верг а.,
4392,"Эр ду бухабуьсучара шу хIонсана тIе доьрзучу хенахь и эца: ""Тхо а диташ шайна тIаьхьах1итта"". Уьш лууш бу шаьш хийцадан Делан дош. Ахь āла: ""Цкъа а тхуна тIаьхьахIуьттур дац шу. Ишта аьлла Дала хьалха"". ТIаккха цара эр ду: ""ХIаъ‚ тхуна хьагI еш ду-кх шу"". ХIаъ‚ уьш хилира ца кхеташ кIеззиг /х1уманах/ бен.",
4393,"Цу кхелхаш лелачу Iаьрбех бухабуьсучаьрга ахь āла: ""ТIаьхьа шу кхойкхур ду чIогIа ницкъ болчу къоме (цуьнца тIом бан)‚ царца аш тIом бийр бу‚ я уьш /шайн лаамехь Далла/ муьт1ахь<sup>1</sup>хир бу. Шу муьтIахь хилахь /Делан омрана/, Дала хаза ял лур ю шуна. Шу дIадерзахь шаьш хьалха дIа ма дирзи‚ Цо лазош долчу Iазапаца Iазап дийр ду шуна"".","<p>Ислам дин т1еоьцур ду, бусалбанаш хир бу.</p>"
4394,БIаьрса доцучунна къа дац‚ астагIа волчунна а къа дац‚ цомгуш волчунна а къа дац /гIазоте ца бахча/. Далла а‚ Цуьнан элчанна а муьтIахь верг − Цо вохуьйтур ву иза бошмашка<sup>1</sup>‚ шайна бухахула хиш оьхуш долчу‚ дIавирзинарг /Делан динах/ − Цо Iазап дийр ду цунна лазош долчу Iазапаца.,<p>Ялсамане.</p>
4395,"Реза хили Дела муъмин нахана, цара шаьш хьуна тешаме хир ду‚ аьлла дош луш дитта кIел<sup>1</sup>‚ Цунна хиира церан дегнашкахь дерг. ТIаккха Цо йоссийра синпархато царна‚ Цо совгIат делира царна герга хир болчу толамца а,","<p>Хьудайбият олучу меттигехь Делан элча дитта кIел садаIа сацавелча, муъмин наха байIат дира цуьнца (дуй биира, элчане куьг луш, шаьш Делан гIуллакхна дала а реза ду, аьлла), вай хьалха ма-хьаххи.</p>"
4396,Дуккха хIонсашца а‚ цара шаьш оьцур йолу. Хилира Дела веза верг а‚ хьукам /нийса/ деш верг а.,
4397,Дала ваIда йира шуна дуккха хIонсаш − аш уьш оьцур ю. Цо сихдира шуна хIара /хIонс/‚ айдира нехан куьйгаш<sup>1</sup>шуна тIера‚ муъмин нахана билгало хилийтан /царна гIо хилан/‚ Цо шу нисдан нийсачу новкъа.,<p>Муъмин нах гIазоте бахча‚ Мадинатера жуьгтий хилла церан доьзалаш байа лууш −Дала кхерам тесира церан дегнашка.</p>
4398,"Кхин /хIонсаш а хир ю шун/ шуна шена тIехь ницкъ кхочур боцу<sup>1</sup>, Дала го бина царна (Далла хаьа уьш шун хир юйла). Хилира Дела массо а хIуманна тIехь ницкъ кхочуш.",<p>Парисашкара а‚ румошкара а хIонсаш хир ю хьуна тIаьхьа.</p>
4399,Шуьца тIом бича цатешначара − цара /шуна шайн/ баккъаш берзор бу. (Уьш юха бовлур бу<sup>1</sup>) − тIаккха царна карор вац доладийриг а‚ гIоьнча а.,<p>Бовдур бу уьш.</p>
4400,Делан Iадат<sup>1</sup>ду иза‚ хьалха а лелла долу. Хьуна цкъа а карор ма бац Делан Iадатна хийцам.,"<p>Гуттар лелаш Делан 1адат ду: дикчун бекхам – диканиг, вочун а, керстаналлин а бекхам – вониг.</p>"
4401,Иза ву церан куьйгаш айдинарг шуна тIера‚ шун куьйгаш /айдинарг а/ царна тIера Маккан БатIнехь<sup>1</sup>Цо шуна царна тIехь толам беллачул тIаьхьа<sup>2</sup>. Хилира Дела аш дийриг гуш.,"<p>Маккана уллохь йолу меттиг −Хьудайбият.</p> | <p>Керстанашца машар хилале хьалха бусалбанаш Хьудайбиятехь лаьтташ болуш, царна бохам бан баьхкина хилла 80 мушрик. Бусалбанаша уьш йийсаре лаьцна, пайхамарна тIебалийна хилла. Цо къинхетам бина, дIахецна. Иза хилира керстанашна бусалбанашца машар бан цхьа бахьана.</p>"
4402,"Уьш цатешнарш бу‚ шу духатуьйхира цара Дезачу маьждигах‚ гIурбанна дойу бежна кхаьбира сацийна шен меттиге<sup>1</sup>дIакхачарах. Муъмин божарий а, муъмин зударий а ца хиллехьара /Маккан охIлах/, шуна шаьш бевзаш боцу /шуна пурба лур дара Макка йоккхуш тIом бан/. ХIинца − аш царна зулам дийр дара‚ /тIаккха/ цаьргара къа хьерчара дара шух, ца хууш. /Иза хилира/ Дала Шен къинхетам чу вахийтархьама Шена луург. Уьш /Маккахь бисна хилла бусалбанаш/ къаьсташ хиллехьара, Оха Iазап дина хир дара царах (Маккан охIлах) цатешначарна лазош долу Iазапца.",<p>Хьажоша сагIина бежна дойу меттиг −Мина.</p>
4403,Цатешначара хилийтира шайн дегнашкахь нуьцкъала оьгIазло‚ жехIал заманан оьгIазло − тIаккха Дала Шен синпархато йоссийра Шен элчанна тIе а‚ муъмин нахана тIе а‚ /сийдарца/ хаьржира царна /Делах/ кхераран дош. Уьш хилира цунна (Делан къинхетамна) вуно хьакъ цуьнан (Маккин) охIлал<sup>1</sup>. Дела хили массо а хIума хууш верг.,<p>Хьудайбиятехь хилла барт бусалбанашна пайдехь хили Маккан мушрикунашна хуьлучул.</p>
4404,Бакъдира Дала Шен элчанна гIан<sup>1</sup>бакъдолчуьнца: шу данне а гIур ма ду Дезачу Маьждига чу‚ Дала мукъалахь‚ кхерам боцуш‚ шайн кортош дешна‚ /мекхаш‚ кхин чоьш/ лацдина‚ шу кхоьрур дац. Цунна хиира шуна цахуург‚ Цо хилийтира /шуна/ иза доцург гергара толам а.,<p>Делан элчанна Хьудайбиятехь машар бале хьалха гIан гина хилла ша а‚ шен асхьабаш а Маккана чу боьдуш‚ шайн кортош а дошуш‚ месаш а лацъеш. </p>
4405,Иза ву Ша вахийтинарг Шен элча нийсачу некъаца а‚ бакъонан динца а иза толийта массо а динал. Кхачо хилла Делаца теш хилар.,
4406,"Мухьаммад − Делан элча ву‚ цуьнца берш чIогIа бу керстанашна тIехь‚ къинхетаме бу вовший юккъехь. Хьуна го уьш горауьхуш‚ сужуд деш, шаьш лоьхуш Делера /Цунна Iибадат дарца/ къинхетам а‚ резахилар а. Церан билгалонаш шайн яххьашкахь ю − сужуд даран асар /ду иза/. Иза ду хьуна церан масал Таврата чохь. Церан масал Инжила чохь тера ду цхьана ялтех: цо зазадоккху‚ цара цунна /тоьдуш‚ нисдеш/ гIо до‚ тIаккха иза чIагIло‚ нисло шен гIода тIехь, цецбохуш ялта дуьйш берш‚ царна керстанаш оьгIазбахийта<sup>1</sup>. Дала ваIда йина Ша царах ийман диллинчарна а‚ дика Iамалш йиначарна а гечдар а‚ сийлахь-йоккха ял лур ю‚ аьлла.","<p>И ялта ч1аг1луш санна, ч1аг1луш бу пайхамаран асхьабаш а, бусалба дин а. Оцу г1уллакхо оьг1абохуьйту керстанаш.</p>"
4407,"ХIай ийман диллинарш! Хьалха ма гIерта Далла а‚ Цуьнан элчанна а‚ Делах кхера! Баккъалла а, Дела хозуш верг а ву‚ хууш верг а ву.",
4408,"ХIай ийман диллинарш! Шайн аьзнаш ай ма де пайхамаран аьзнал сов‚ чIогIа а ма āла цуьнга дош, шун цхьаболчара вовшашка чIогIа āларх тера шун Iамалш ца яйа, шуна хаа ца луш.",
4409,"Баккъалла а, шайн аьзнаш гIелдеш берш Делан элча волчохь − уьш бу Дала шайн дегнаш /Делах/ кхерарна т1ехь зийна берш. Царна гечдар а ду‚ сийлахь- йоккха ял а ю.",
4410,"Баккъалла а, и хьоьга кхойкхуш берш цIенойн чоьний дехьахьара − царах дукхахберш ца кхеташ бу.",
4411,"Цара собар дахьара хьо шайна тIе араваллалц, царна дика хир ма дара. Дела гечдийриг а ву‚ къинхетаме верг а ву.",
4412,ХIай ийман диллинарш! Шуьга цхьа песакъ стаг веъча цхьа хабар дахьаш‚ аш билгалдаккхалаш /цо деънарг/ аш ца хууш цхьана нахана зен ца дан − тIаккха шу шаьш динчунна тIехь дохкодевлла хир ду<sup>1</sup>.,"<p>И аят доьссина Валид бин 1укъба ц1е йолчу стагехь. И вахийтина хилла Делан элчано (с.1.в.с.) баиу аль-Мусталакъ тайпан нахана т1е цаьргара закат эца, цара бусалба дин т1елаьцначул т1аьхьа. Шайга Делан элчанан элча вог1ий а хезна, нах цунна дуьхьалбахара, и лоьруш. Валидна моьттира уьш ша вен бог1уш бу, шайна юккъехь жех1ал заманахь хилла ч1ир бахьанехь. И, кхеравелла, юхавирзира, пайхамаре элира бану аль-Муст1алакъ закат дала дуьхьал бу. Пайхамар, оьг1азвахна, ойла еш вара царна дуьхьал эскар дахийта. Иштта и воллуш, схьакхечира церан векалш. Цара дийцира шаьш пайхамарера векалвог1уш ву аьлла хазахеташ дара, амма иза шайна т1екхачале вухавирзи, шаьш кечдина 1еш дара закатна дала даьхни а. Х1инца оцунах дерг хаа даьхкина шаьш, аьлла. Т1аккха доьссира и аяташ. Т1аьхьа Делан элчано Халид бин Валид вахийтира церан хьал хаа. Цунна уьш карийра дика бусалбанаш. Т1аккха элира Делан элчано (с.1.в.с.): ""Х1ума билгалдаккхар - Делера ду, сихвалар – шайт1анера ду"".</p>"
4413,Шуна хаалаш шуна юккъехь Делан элча вуйла. Дукха долчу гIуллакхашкахь и шуьга ладуг1уш велхьара − шуна шайна хала хир дара. Делахь а‚ Дала дезийтина шуна ийман‚ Цо хаздина и шун дегнашкахь‚ ца дезийтина шуна керстаналла а‚ песакхалла а‚ Iесалла а. Изаш − уьш бу нийса леларш.,
4414,"Делера къинхетамца а, ниIматаца а. И Дела хууш верг а ву‚ хьукам /нийса/ деш верг а ву.",
4415,"Муъмин нахах ши тоба летача‚ царна юккъехь маслахьат де. Цу шиннах цхьаъ вукханах летачах ца сацахь − тIом бе /аш массара а/ оцу летачуьнца и Делан омрана (ШарIана) тIеялц. Иза тIеягIахь /Делан омрана/‚ − маслахьат де цу шиннан юккъехь нийсонца. Аш нийсо ēлаш. Баккъалла а, Далла беза нийсо еш берш.",
4416,"Баккъалла а, муъмин нах − вежарий бу. Маслахьат де шайн шина /довдечу/ вешина юккъехь. Делах кхера‚ шух къинхетам бан мегара.",
4417,ХIай ийман диллинарш! Цхьа нах кхечу нахах ца бēшаш ма хуьлийла‚ уьш царал дика хила а мега‚ зударий а ма хуьлийла кхечу зударех ца бēшаш‚ уьш царал дика хила а мега‚ вовшийн кхачамбацарш ма лēхалаш‚ вовшашна /ца еза/ цIерш а ма техкалаш. Вон цIе ю песакхалла ийманал тIаьхьа. /Цул тIаьхьа/ тōба ца динарш − уьш зуламхой бу.,
4418,"ХIай ийман диллинарш! Генадовла дукхадолчу мотталучу (дагадогIучу) хIуманех. Цхьа долу мотталу хIуманаш<sup>1</sup>къа ду. Вовшашна ма теIалаш /къайлаха хIума хаа гIерташ/‚ шух цхьаберш вукхарех тIехьашха ма лēлаш‚ шух цхьанна а дезий шен вешин жижиг даа, и велча? − шуна иза ца дийзи. Делах кхералаш. Баккъалла а, Дела тōба дукха къобал дийриг а ву‚ /дукха/ къинхетаме верг а ву /дохковаьлла Шега тōба динчунна/.",<p>Дикачу нахах мотталу вон хIуманаш.</p>
4419,"ХIай нах! Баккъалла а, Оха шу кхоьллина стагах а‚ зудчух а<sup>1</sup>‚ хилийтина шух халкъаш а‚ тайпанаш а шу вовшашна довзийта. Баккъалла а, шух Далла гергахь уггар сийлахь верг − шух уггар /Делах/ кхоьруш верг ву-кх. Баккъалла а, Дела /шу/ девзаш ву‚ сов дика хууш ву.","<p>Адамах а‚ Хьавах а, я борша а, сте а.</p>"
4420,"Кхелхаш лелачу Iаьрбаша<sup>1</sup>элира: ""Ийман<sup>2</sup>диллина Оха"". Ахь āла: ""Ийман ца диллина аш‚ делахь а, аш āлалаш: ""МуьтIахь хили тхо"". ХIинца а ийман ца дахна шун дегнашка. Шу Далла а‚ Цуьнан элчанна а муьтIахь хилахь − шун Iамалех хIумма эшор ма яц Цо. Баккъалла а, Дела тIеттIа гечдеш верг а ву, къинхетаме верг а  ву.","<p>ДIасалела Iаьрбий‚ кочевникаш.</p> | <p>Кхузахь билгалдолу ألأيمان (Ийман), ألأسلآم (Ислам) бохучун к1орггера маь1на. ИйманДелера схьа мел деанарг бакъдар ду, цунах тешар ду. И даг чохь дерг ду. Ткъа ИсламДелан хьукамна, Делан омрана муьт1ахь хилар ду. Иза гучахь дерг ду. Хьалхарниг Далла бен ца хаьа, т1аьхьарчуьнца вай хьукам до. Ийман Исламалхьалара ду даржаца. Ц1енна ийман дерг ислам доцуш хуьлийла дац.</p>"
4421,"Баккъалла а, муъмин нах бу шаьш ийман диллинарш Деле а‚ Цуьнан элчане а‚ тIаккха шеко ца еш‚ шайн бахамца а‚ шайн синошца а Делан новкъахь къахьегнарш<sup>1</sup>. Уьш бу бакълуьйш берш.","<p>Делан новкъахь къахьегнарш – иштта гочдеш ду جاهَدوا боху 1аьрбийн дош. Цуьнан масдар جهاد (Джих1ад) ду. Цхьаболчара цуьнан маь1на деккъа Делан новкъахь т1ом бар, олий деш ду.Вайна юкъахь дукха хьолехь г1азотолий девзаш ду и. Ткъа цуьнан маь1на дуккха шуьйра ду: массо а кепара Делан дош хьаладаккха беш болу болх, къахьегар ду иза, шайн синош а, бахам а ца кхоош, коьртачу хьесапехь, машаран хьелашкахь, ткъа царах кхачо ца хилахь, мостаг1аша дуьхьарлонаш еш, динан г1уллакхаш кхочушдан ца дуьтуш, ц1еношкара арадохуш – т1аман хьелашкахь а. Уггар доккха джих1ад стаго шеца хьоьгу къа ду, шен сица деш дерг ду, аьлла пайхамаро.</p>"
4422,"Ахь āла: ""Аш Iамадо Далла шайн дин? Дела хууш ма ву стигланашкахь дерг а‚ лаьттахь дерг а. Дела массо а хIума хууш верг ма ву"".",
4423,"Хьуна баккхийбоь бу уьш шаьш бусалба хиларна. Ахь āла: ""Суна даккхий ма доь шаьш бусалба дин т1елацарна"". ХIаъ‚ Дела къинхетам беш ву шух − шу нисдина ийманна тIе‚ шу бакълуьйш хиллехь.",
4424,"Баккъалла а, Далла хаьа стигланийн а‚ лаьттан а хьуламехь дерг. Дела гуш дерг ма ву аш дийриг.",
4425,Къāф<sup>1</sup>. Сийлахь долчу Къуръанора /хьо Делан элча ма ву/.,<p>Оцунах лаьцнарг хьалха деана.</p>
4426,"ХIаъ‚ ма цецбевли уьш шайга шайн юккъера кхерамча варах‚ керстанаша элира: ""ХIара тамаше хIума ду:",
4427,"Вай делча‚ вайх топпар<sup>1</sup>хилча‚ /вай дендийр ду бохург/ − иза дукха генара духадерзар ду"".",<p>Топпар – поппар.</p>
4428,Тхуна хиира мел лаьтто царах дIахьош бу<sup>1</sup>− Тхоьгахь Iалашдеш долу жайна<sup>2</sup>ма ду.,<p>Уьш беллачул тIаьхьа лаьтто дуу церан догIмаш.</p> | <p>Лавхь махьфуз (لوح محفوظ )‚ шена чохь доллу хIума дIаяздина долу Далла гергахь долу тептар..</p>
4429,Цара харцдира бакъдерг (Къуръан) иза шайга деъначул тIаьхьа‚ тIаккха уьш дукха кегаделлачу гIуллакхехь бу-кх.,
4430,Уьш ца хьовсу шайна тIехула /лаьттачу/ стигале‚ муха хIоттийна Оха иза /цхьа а бIогIам а боцуш‚ муха/ хазйина‚ цуьнан цхьа а Iуьрг а ма дац.,
4431,Латта а даржина Оха‚ цу чохь дихкина Оха лаьмнаш‚ цу чохь ялийтина Оха массо а хазчу шиннах<sup>1</sup>/ораматаш/.,"<p>Хаза шиъ – кхузахь: борша а, сте а орамат. Царах схьайолу хаза ораматаш.</p>"
4432,Гар а‚ хьехам а хилла /хилийтина Оха уьш/ массо а /Тхуна тōбанца/ т1евоьрзачу лена<sup>1</sup>.,"<p>Делан г1уллакхашкахь ойла ечу стагана, Делан нуьцкъалалла гойтуш, доккха маь1на долуш ю лаьттах схьайолу ораматаш. </p>"
4433,Оха доссийра стиглара беркате хилла долу хи‚ цуьнца Оха ялийтина бошмаш а‚ ялтан буьртиг а.,
4434,Деха (лекха) хурманан дитташ‚ шайн тIеттIа  (мог1аршца) стоьм а болуш.,
4435,/Делан/ лешна рицкъ а хилла. Цуьнца (догIица) Оха денбина белла болу мохк. Иштта /хир/ ду /шун кешний чуьра/ арадовлар а.,
4436,Харцдира /бакъдолу дин/ царал хьалха Нухьан къомо а‚ Рассан<sup>1</sup>дайша а‚ Самудаша<sup>2</sup>а‚,<p>Шовданан цIе −цунна гонахь бехаш хилла жа1аршна (ц1ушна) Iибадат деш хилла нах.</p> | <p>Самудаш −Салихь пайхамаран къам.</p>
4437,Iадаша<sup>1</sup>а‚ ФирIавно а‚ ЛутIан вежарша а‚,<p>ХIуд пайхамаран къам.</p>
4438,Айкатан<sup>1</sup>дайша а‚ ТуббаIан<sup>2</sup>къомо а /Цара/ массара а харцбира элчанаш − бакъ хилира Сан / царна кхерам тасарца / йина ва1да.,<p>Меттиган цIе (ШуIайб пайхамар хилла цигахь).</p> | <p>Ширчу заманахь хилла Йеменан паччахь.</p>
4439,Ницкъ ца кхочуш дисира Тхо хьалха кхолларехь /стигланаш а‚ латта а/? ХIаъ‚ уьш шеконехь бу керлачу кхолларах (денбарх).,
4440,Оха кхоьллира адам‚ Тхуна хаьа цуьнан сино кхуьссу васвасалла. Тхо герга ду цунна /шен/ лаган пхал а.,
4441,"ТIеоьцу /стаго дийриг/ шино тIеоьцучу /малико/, аьтту агIорахь а, аьрру агIорахь а, /шаьш/ хевжина долуш<sup>1</sup>.",<p>Адамо дийриг дIаяздеш долу ши малик.</p>
4442,Цхьа а дош олуш ма дац цо шена гергахь кийча волу тергал деш верг волуш бен (дIаяздеш малик).,
4443,Валаран вахор<sup>1</sup>деара /эхартан гIуллакх/ бакъ хиларца. Иза дара хьо шех водуш (кхоьруш) верг.,"<p>Валаран вахор – валаран къахьо, 1ожалла гергаена саийзар.</p>"
4444,Сур лекхира − иза ду ша /Дала керстанашна Iазап дийр ду аьлла/ ваIда йина де.,
4445,Деара массо а са шеца дIалоллург а‚ теш а волуш (шеца маликаш а долуш).,
4446,Хьо хиллера хьокхунах гIовпал волуш /тидаме ца оьцуш/ − Оха айдира хьан /бIаьргий/ тIера кирхьа − тахана хьан бIаьрса ира хилира<sup>1</sup>.,<p>Иштта эр ду адаме къематдийнахь.</p>
4447,"Элира цуьнан накъосто (цунна тIе хIоттинчу малико): ""ХIара ду соьгахь /хьуна/ кечдинарг"" − /жоьжахатин Iазап/.",
4448,"/Омра хир ду/: ""Аш шиммо (тIехIоьттинчу маликаша) кхосса жоьжахати чу массо а нуьцкъала /дуьхьал/ волу керста.",
4449,Диканах /нах/ духатухуш хилла волу‚ дозанах ваьлла хилла волу‚ /динехь нахе/ шеко йойтуш хилла волу.,
4450,"Иза ву ша Делаца кхин дела хилийтинарг‚ аш шиммо (омра шина малике ду) кхосса иза чIогIачу Iазапа чу"".",
4451,"Цуьнан накъосто<sup>1</sup>элира: ""Тхан Кхиош-кхобург! Ас ца тилина иза‚ тек иза ша хили-кх генарчу тилар чохь"".",<p>ШайтIано‚ я и тилинчу дуьненахь цунна къинош дар хаздина хилла волчу накъосто.</p>
4452,"Элира /Дала/<sup>1</sup>: ""Аш ма къийса Суна гергахь. Ас хьалха /дуьненахь/ бахийтира шуна Сан кхерам.",<p>Яханчу заманахь дуьйцу Дала и къематдийнахь хиндерг и Шена гергахь ч1аг1делла долу дела.</p>
4453,"Дош хийцор дац Суна гергахь. Со вац зуламаш дийр долуш Сан лешна"".",
4454,"Оцу дийнахь Оха эр ду жоьжахатига: ""Хьо юьзний?"" Цо эр: ""Кхин сов буй<sup>1</sup>?"" /чубахка/.",<p>Жоьжахати чу бахка нах а‚ жинаш а.</p>
4455,Гергаялира ялсамани /Делах/ кхоьручарна гена йоцуш.,
4456,ХIара ду шуна хир ду аьлларг- х1ор /тōба дарца/ Далла тIе воьрзучунна‚ /дин/ Iалашдечунна.,
4457,"Къинхетаме волчух кхоьруш хиллачунна, Иза шена гуш воццушехь‚ Ша /Далла тIе/ доьрзучу дагца веана волчу.",
4458,ЧугIо цунна машарца! ХIара ду гуттаренан де.,
4459,Царна шайна мел дезарг ду цу чохь. Тхоьгахь тIетоха а ду.,
4460,Мел /дукха/ хIаллакйина Оха царал хьалха тIаьхьенаш‚ уьш царал вуно а чIогIа а йолуш ницкъаца. Уьш дIасхьаийдира махкахула‚ юй техьа /валарх/ кIелхьарбовла меттиг?,
4461,"Баккъалла а, цу чохь хьехам бу-кх шен дог долчунна‚ я ша лерг диллинчунна /ладогIа/, ша теш а волуш.",
4462,Оха кхоьллира стигланаш а‚ латта а‚ цу шиннан юккъехь мел дерг а ялх дийнахь‚ Тхох ца хьакхаделира цхьа а кIаддалар.,
4463,Ахь собар де цара дуьйцучунна тIехь‚ тасбахь де хьуо Кхиош-кхобург хасторца малх схьакхетале а‚ дIабузале а.,
4464,Буьйсанах а − тасбахь де Цунна‚ сужданийн (ламазийн) тIаьхьа а<sup>1</sup>.,"<p>Буьйсана г1атте де тах1ажжуд ламаз, перз ламазийн т1аьхьа а. Ибн-Касира элира: «Мухьаммад пайхамар (Д. с. х. ц.) стигал ваккхале перз ламазех хилла малх схьакхетале ши рака1ат цхьа ламаз, малх д1абузале ши рака1ат цхьа ламаз. Буьйсана г1аьттина де ламаз (тах1ажжуд) важиб хилла элчанна а, умматана а шарахь маддара. Т1аьхьа и важиб хилар д1адаьккхира умматана т1ера, т1аккха уьш дерриге а д1адехира пайхамар стигал ваьккхинчу буьйсана пхи ламаз т1едилларца, царна юкъахь дисира 1уьйре-ламаз а, малбуз-ламаз а, малх схьакхетале а, д1абузале а деш долу.»</p>"
4465,ЛадогIа оцу дийнахь кхойкхучун (Исрафил маликан) кхайкхаре (сур лакхаре стигална) герга йолчу меттера (Байтул макъдисера)<sup>1</sup>.,"<p>Сабунис иштта даьстина и аят: «Ладог1а, х1ай Мухьаммад, Исрафил малико нах махьшаре кхойкхуш, шен мохь массарна а цхьа терра хозур болчу меттигера». Абу- Са1уда шен тафсира чохь иштта яздо: «Кхойкхург Исрафил малик ду. Цо эр ду: Х1ай дахкаделла т1ехкаш (даь1ахкаш), хедаелла уьйранаш, тийдана жижигаш, даьржина чоьш! Дала омра до шуьга кхиэл къасторна д1агулло, аьлла.</p>"
4466,Оцу дийнахь царна хозур бу мохь (Исрафил малико шолгIа зурна локхуш юха денбар) бакъдеш. Иза арадовлу де ду /кешнашкара/.,
4467,"Баккъалла а, Оха денбо‚ Оха болуьйту‚ Тхуна тIе ду дIадерзар а.",
4468,"Оцу дийнахь латта дедар ду царах, /уьш/ сихлуш /шаьш кхойкхучунна тIе/. Иза гулдар Тхуна атта ду.",
4469,Тхо дика хууш ду цара олург. Хьо вац царна тIехь ницкъ бийриг. Хьехам бе Къуръанца Сан кхерамах кхоьруш волчунна.,
4470,Даржош долчех<sup>1</sup>/дуй боу Ас/ даржорах тера.,"<p>Мох −латта даржош болу, цхьана меттигера кхечухьа г1ум кхоьхьуш болу.</p>"
4471,Мохь д1асалелош долчарах<sup>1</sup>/дуй боу Ас/.,"<p>Мархаш, догIех юьзна.</p>"
4472,Лелаш долчарах<sup>1</sup> атта /дуй боу Ас/.,<p>Кеманаш‚ хина тIехула атта лелаш долу.</p>
4473,ГIуллакх доькъуш долчарах<sup>1</sup>а /дуй боу Ас/ :,"<p>Маликаш‚ догIа дахьаш а‚ лешна рицкъ луш а‚ и. дI. кх. Х1ор малик цхьана г1уллакхна т1ех1оттина ду: Джабраило пайхамаршка Делан вехьий д1акхачадо, Микаило рицкъ а, къинхетам а боькъу, Исрафило, къематде деъча, сур локхур ю, 1израило синош схьаоьцу . . . Оцу хьалха мел хьехинчарца дуй боу Дела церан сийлалла гайтархьама а, х1ума исбаьхьа кхолларехь Делан ницкъана т1е адамийн тидам бахийтархьама а.</p>"
4474,Шуна еш йолу ваIда бакъерг ма ю.,
4475,Бекхам д1ахIуттур болуш ма бу.,
4476,"Стиглах /дуй боу Ас/, шена /седарчий дIасалела/ некъаш долчу<sup>1</sup>.",<p>Ибн-1аббаса  аятан маь1на дина Ша ч1ог1а хаза нийса стигал аьлла.</p>
4477,"Баккъалла а, шу тайп-тайпачу дашехь<sup>1</sup>ма ду.",<p>Пайхамаран хьокъехь: шаIир ву‚ бозбуунча ву… бохуш.</p>
4478,Iехо цунах<sup>1</sup>ша Iехвелларг /шайтIано Iехийнарг/,<p>Элчане а‚ Къуръане а ийман дилларх.</p>
4479,Байина /неIалт аьлла/ харцлуьйш берш.,
4480,Шаьш жехIаллина чохь гIовпал хилларш.,
4481,"Цара хоьтту: ""Маца хир ду бекхаман де?""",
4482,Оцу дийнахь уьш цIарна тIехь питане<sup>1</sup>луьйцур ма бу. /Жоьжахате лохкур ма бу/.,"<p>""Питна"" бохург кхузахь 1азапя бекхамбохучун маь1нехь далийна Дала.</p>"
4483,"""Iовша шайн питана<sup>1</sup>− /олуш/. − ХIара ду и ша аш сихдеш хилларг"". (Жоьжахатин Iазап).",<p>Питна – кхузахь: жоьжахатин 1азап.</p>
4484,"Баккъалла а, /Делах/ кхоьрурш бошмашкахь а‚ шовданашкахь а /хир/ бу",
4485,"Оьцуш шаьш Кхиош-кхобучо шайна делларг. Баккъалла а, уьш хилира цул хьалха диканиг деш.",
4486,Уьш хилира кIеззиг бен доцуш буса шаьш наб яр.,
4487,ТIаьххьа буса шайна /Деле/ гечдар доьхуш.,
4488,Шайн даьхнина (хьола) чохь хьакъ долуш доьхучунна а‚ ша /рицкъах/ хадийна волчунна<sup>1</sup>а.,<p>Царна закат я саг1а луш.</p>
4489,Лаьттахь а делилш ма ду /ч1ог1а Делах/ тешачарна.<sup>1</sup>,"<p>Лаьтта т1ехь мел йолчу х1умано ( яраш, баьццаш, дитташ, дийнаташ, лаьмнаш, х1оьрдаш, хиш, нехан тайп-тайпана меттанаш, беснаш, церан кхетаман даржаш тайп-тайпана хилар…) шен исбаьхьаллица, шен хазчу низамца нисдо вай уьш кхоьллина, кхиош кхобург Ша хьекъале волу, нуьцкъала волу, цхьаъ волу Аллах1-Дела хиларна т1е.</p>"
4490,Шу шаьшкахь а /делилш ду/‚ шуна ца го?,
4491,"Стиглахь ду шун рицкъ а (догIа‚ шеца дерриг хIума кхуьу), шуна хир ду аьлларг а. (Аш йинчу Iамалашна дуьхьал бекхам).",
4492,"Стигал а‚ латта а Кхиош-кхобучух /дуй боу Ас/ иза бакъ ма ду, шу хабар дуьйцуш хилар санна.",
4493,Хьоьга хабар деъний /я Мухьаммад/ ИбрахIиман сийлахь хьешех лаьцна?,
4494,"Ойла е! Уьш<sup>1</sup>чоьхьа бевлира и волчу‚ цара элира: ""Салам!"" Цо элира: ""Салам"", /шега элира цо/: ""Ца бевза нах /бу-кх/"".",<p>ИбрахIиман хьеший −маликаш (12 я 13 хилла уьш).</p>
4495,Иза (ИбрахIим) вахара шен нах болчу‚ веара дерстана эса далош /хьешашна дайа/.,
4496,"Цо иза (эса дина‚ цуьнан кхарзийна я кхахкийна жижиг) царна гергаозийра‚ элира: ""Аш ца доу?""",
4497,"Иза царах кхеравелира<sup>1</sup>. Цара элира: ""Ма кхера!"" Цара цунна кхаъ баьккхира‚ хьекъале волу кIант /Исхьакъ/ хир ву аьлла.",<p>Хьеший юучу х1уманах 1отта ца белча.</p>
4498,"Дуьхьалйеара цуьнан зуда<sup>1</sup>, чIогIа мохь бетташ‚ цо шен юьхьах тIара деттара‚ ōлура: ""Бер ца хуьлу къена зуда юй ша-м!""",<p>ИбрахIиман зуда −Сарат.</p>
4499,"Цара элира: ""Иштта аьлла хьо Кхиош-кхобучо. Баккъалла а, Иза хьукаме верг а ву‚ хууш верг а ву"".",
4500,"Цо (ИбрахIима) элира: ""Шун хIун гIуллакх ду‚ хIай даийтинарш?""",
4501,"Цара элира: ""Тхо даийтина къинош дечу къомана тIе.",
4502,Царна даийта топпаран<sup>1</sup>тIулгаш,<p>Топпар – поппар.</p>
4503,"Хьо Кхиош-кхобуш волчунна (Далла) гергахь тIаламза болчарна билгалдина хилла долу"".",
4504,Оха арабаьхира цу чохь<sup>1</sup>хилла болу муъмин нах.,<p>ЛутI къоман ярташкара‚ уьш хIаллакъяле.</p>
4505,Тхуна ца карийра цу чохь /Далла/ муьтIахь болчарах цхьа цIа бен.,
4506,Оха дитира цу чохь делил<sup>1</sup>лазош долчу Iазапах кхоьруш болчарна.,"<p>Делил – кхузахь: билгало, 1аламат. Вōн лелачарна дуьненахь а 1азап хир дуйла хоуьйтуш билгало.</p>"
4507,"Мусагахь а /делил дитира Оха/, Оха вахийтича иза ФирIавна тIе билгалчу бакъонца.",
4508,"Иза (ФирIавн) юхарвелира шен бIоца /Мусан дин тIе ца лоцуш/‚ элира: ""Бозбуунча ву‚ я жинех ву"".",
4509,Оха схьалецира иза а‚ цуьнан эскар а‚ кхоьссира уьш хIорда чу‚ иза (ФирIавн) шен бехк баккха хьакъ долуш ву /ша элчане ийман ца дилларна‚ ша Дела ву бахарна/.,
4510,"Iадашкахь а /делил ду шуна/ Оха бахийтира царна шайн тIаьхье хадош болу мох. (Шеца догIа доцу, беркат доцу мох).",
4511,Ца юьтуш ша тIе кхаьчна йолу хIума яхка елла хIума йой бен.,
4512,"Самудашкахь а /ду делилш/. Цаьрга элира: ""/Дуьненца зовкх хьоьгуш/ дāха /шаьш х1аллакдаран/ хан тIекхаччалц"".",
4513,"Шаьш Кхиош-кхобучун гIуллакхах дIабирзира уьш‚ уьш схьалецира мохьо, шаьш хьоьжуш лаьтташ.",
4514,Царна ца мегира гIовта а‚ шайна гIо деш а ца хилира уьш.,
4515,Нухьан къомах а хьалха /хилира делил/. Уьш хилира песакъ къам.,
4516,"Стигал Оха юьгIийра куьйгашца (ницкъаца). Баккъалла а, Тхо ницкъ кхочуш ду.",
4517,Латта даржира Оха‚ Тхо дика даржош дерш ду.,
4518,Массо а хIуманах Оха кхоьллира шиш‚ аш ойла ер яцара-те.,
4519,"/Элира Нухьас/: ""Д1адовда Деле. Со шуна Цуьнгара билгала кхерамча ву.",
4520,"Ма хилийта Делаца кхин дела. Со шуна Цуьнгара билгала кхерамча ву"".",
4521,"Иштта ца веана царал хьалха хиллачаьрга а цхьā а элча‚ цара олуш бен: ""Бозбуунча ву, я жинех ву"".",
4522,Цара вовшашна цуьнца весет дора-те? ХIаъ. Уьш дозанех даьлла къам ду-кх.,
4523,Юхавала царах (д1атаса уьш)‚ хьуна бехк буьллур бац.,
4524,Хьехам бе‚ хьехамо пайда бо муъмин нахана.,
4525,Ас ца кхоьллина жинаш а‚ адамаш а Сайна Iибадат<sup>1</sup>дан бен.,"<p>1ибāдат – 1аьрбашха :عبادة - Далла г1уллакх дар, Дала т1едихкина вāжибаш кхочушдар, Дала хьāрам динчух генавалар. ""1ибадат"" бохучун маь1на мелхо а шуьйра ду. Цо чулоцу массо а дег1ана, адамашна оьшуш долу г1уллакх хьаналчу, Шари1ато магийначу кепара Дела дуьхьа аьлла нигатаца дар: шена а, шен доьзална а хьанал рицкъ карор, шена т1ехь долу хьакъ долчеран хьаккъаш кхочушдар, юьртана, махкана, халкъана г1уллакх дар, Дала мел кхоьллинчу х1уманца хаза юкъаметтиг лелор… Шена 1ибадат дарна Дала ял ло уггар лахарчу барамехь цханна мēлана дуьхьал уьттаза сов а луш.</p>"
4526,Суна ца деза цаьргара цхьа а рицкъ‚ Суна ца деза цара суна даар далар.,
4527,"Баккъалла а, Дела ву тIеттIа рицкъ луш верг а‚ ницкъ берг‚ чIогIа верг а.",
4528,"Баккъалла а, зулам диначарна /Iазапах/ дāкъа ду, шайн /хьалха хиллачу/ накъостийн декъах терра‚ Со сих ма войла цара /Iазап доссон/.",
4529,Бāла бу цатешначарна шайна ваIда йина йолчу шайн дийнера<sup>1</sup>.,<p>Ч1ог1а 1азап хир ду цатешачарна къематдийнахь.</p>
4530,Ламанах<sup>1</sup>/дуй боу Ас/.,"<p> طور т1урсурйанийн маттахь ""лам"" бохург ду. Кхузахь Далла луург Мусас Делаца къамел дина болу лам Сийнаъ бу. </p>"
4531,"МогIанашца яздинчу жайнах<sup>1</sup>а /дуй боу Ас/,","<p>Тавратаца ша анний тIехь яздина хилла долчу я Къуръанца, ша тIаьххьара элчане Мухьаммаде доссийна долчу.</p>"
4532,"Ша даржийначу анний<sup>1</sup>тIехь /яздина/ хилла долчу,","<p>Хьалха кехатан метта лелош хилла йолу хIума, бежнан дакъаделла цIокан чIорах тера.</p>"
4533,"Шена зиярат дечу цIийнах<sup>1</sup>а /дуй боу Ас/,",<p> Шена маликаша тIоп (т1аваф) деш КаIбан хьесапехь стиглахь долу цIа.</p>
4534,"Айбина хилла болчу тховах (стигалах) а /дуй боу Ас/,",
4535,/Къематдийнахь цIарах/ буьззина хир болчу хIордах а:,
4536,"Баккъалла а, хьо Кхиош-кхобучун Iазап доьжна ма ду (догIур долуш ма ду).",
4537,Ма дац цунна ша духатухург.,
4538,"/Оцу къемат/дийнахь стигал дIатохалур ю тохаяларца,",
4539,"Лаьмнаш а дIадолалур ду дIадоладаларца,",
4540,"Бала бу-кх оцу дийнахь /дин/ харцдечарна,",
4541,Шаьш харцончохь ловзуш болчу.,
4542,Оцу дийнахь уьш кхойкхур бу жоьжахатин цIарга кхайкхарца.,
4543,"/Эр ду цаьрга/: ""ХIара ю и цIе‚ шу ша харцъеш хилла йолу.",
4544,Бозбуунчалла ду хIара я шу ца гуш ду?,
4545,"Дāга цу чохь‚ собар де я ма де − цхьатерра ду шуна. Шуна бекхам беш бу аш еш хиллачу Iамалшца"".",
4546,"Баккъалла а, /Делах/ кхоьруш берш − /ялсаманин/ бошмашкахь а‚ ниIматашкахь а хир бу",
4547,Зовкх хьоьгуш шаьш Кхиош-кхобучо шайна деллачуьнца. Шаьш Кхиош-кхобучо жоьжахатин Iазапах ларбина уьш.,
4548,"/Эр ду цаьрга/: ""ГIоза даа‚ г1оза мала шайна шаьш еш хиллачу Iамалш бахьанехь"".",
4549,Вовшашца могIаршца лаьттачу маьнганий тIе тевжина /хир бу уьш/. Оха бāлор бу царна хьурал Iинаш<sup>1</sup>.,<p>Ялсаманахь хир болу хаза бакхий к1айн бIаьргаш болу мехкарий.</p>
4550,Шаьш ийман диллина хилла берш‚ шайн зуьррет а ийманца шайна тIаьхьахIиттина хилларш − царна тIекхиор ду Оха церан зуьррет а. Церан Iамалех хIумма а эшор а яц Оха. Массо а стаг а ша /дуьненахь/ карадинчуьнца закъалт ву<sup>1</sup>.,"<p>Закъалт ву – ша дуьненахь динчунна тIера дош дала дезаш ву хIор стаг Далла хьалхахь, ша дуьненахь карадинарг карор ду цунна эхартахь.</p>"
4551,Оха /хан мел ели/ латтор бу царна стоьмаш а‚ жижиг а царна дезаш хиллачух.,
4552,Цара вовшашка кхийдор бу чагIаран кад‚ шеца /и молуш/ даьсса къамелаш доцуш‚ къа а доцуш болу.,
4553,Царна /гIуллакх деш/ тIехьийзар бу кIентий-ялхой‚ шаьш Iалашдеш долу луълуъ санна болу.,
4554,"Царах цхьаберш вукхарна тIебоьрзур бу, хоьттуш.",
4555,"Цара эр ду: ""Баккъалла а, тхо ма дара хьалха тхан доьзалах кхоьруш (уьш хIаллакхиларна).",
4556,Дала къинхетам бина тхох. Цо кIелхьардаьхна тхо самýман<sup>1</sup>Iазапах.,<p>Самум −цIийбина мох. Иштта аьлла жоьжахатин 1азапах цуьнан ц1е нуьцкъала хуьлу дела.</p>
4557,"Баккъалла а, тхо дара хьалха /дуьненахь/ Цуьнга доIанаш деш. Баккъалла а, Иза ву диканиг а‚ кхинхетаме верг а"".",
4558,/Керстанашна/ кхерам тасарна тIехь дāим латта! Хьан Делан ниIматаца хьо вац бозбуунча а‚ жинийх верг а.,
4559,"Я цара олу: ""Илланча ву. Хьовсар вай − замано дIалистар ву иза"".",
4560,"Ахь āла: ""Хьовса шу. Со а шуьца цхьана хьовсачарах ву"".",
4561,Я церан набаран гIенаша хьоьхуш ду-те и царна‚ я иза дозанах даьлла къам ду-те?,
4562,"Я цара олу: ""Цо кхоьллина иза<sup>1</sup>?"" ХIаъ‚ уьш ца теша-кх.","<p>Цара олу-те: ""Мухьаммада шегара дуьйцу хIума ду и Къуръан?""</p>"
4563,"Цунах тера дийцар дахьийла цара, шаьш бакълуьйш белахь!",
4564,Я уьш хIумма йоцчу хIуманах кхоьллина бу‚ я уьш шаьш бу кхуллурш?,
4565,"Я цара кхоьллина стигланаш а‚ латта а? ХIаъ‚ баккъалла а, ч1ог1а тешаш бац уьш.",
4566,Я цаьргахь ю хьан Делан хазнаш‚ я уьш бу урхалла деш?,
4567,"Я цаьргахь лами бу‚ /уьш шеца Iарш тIе бовлуш/, ладугIуш цу чохь /дуьйцучуьнга/? Схьадалойла церан ладугIучо билгала делил!",
4568,Я Цуьнан мехкарий бу<sup>1</sup>‚ шуна кIентий бу?,<p>Керстанаша олу: маликаш Делан мехкарий бу.</p>
4569,"Я ахь цаьрга мах боьху, уьш декхарша базбина болуш?",
4570,Я цаьргахь къайле ю‚ цара дIаяздеш?,
4571,Я мекарло езаш бу уьш? Ца тешаш хилларш − царна йина мекарло!,
4572,Я церан АллахI (ц1е йолу цхьа Дела) воцург кхин дела ву? ЦIена ву и Дела цара /Шеца/ накъост лацарх!,
4573,"Царна стиглара охьайогIуш кийсакаш гичи а‚ цара эр ма дара: ""ТIеттIа йолу марха ю"".",
4574,Бита уьш‚ шегахь ткъес йолу шайн денна дуьхьалкхетталц.,
4575,Оцу дийнахь церан мекарлос цхьанна хIуманах кIелхьарбохур бац уьш‚ царна гIо хир дац!,
4576,"Баккъалла а, зулам диначарна цул совнаха Iазап хир ду‚ делахь а, царах дукхахболчарна ца хаьа-кх.",
4577,"Хьан Делан хьукамна собаре хила. Хьо Тхан бIаьргий хьалхахь ву (Оха ларвеш ву хьо). Ахь хьан Далла хастам беш тасбахь де, хьуо хьалагIеттича.",
4578,Буса а тасбахь де Цунна‚ седарчий дIатилаш а /де тасбахь/.,
4579,"Седах /дуй боу Ас/, иза /лакхара/ охьабужуш:",
4580,Некъах д1а ца тили шун накъост (Мухьаммад пайхамар)‚ гала а ца вели.,
4581,Цо ца дуьйцу шегара /шена дезарг/-,
4582,"Иза деккъа вехьий ду, цуьнга дIахоуьйтуш долу /Дала/.",
4583,Иза (Мухьаммад пайхамар) Iамийна ша ницкъаца чIогIа долчо<sup>1</sup>.,<p>Джабраил малико. Цо доссийна Делера вайн пайхамаре Къуръан.</p>
4584,Шегахь ницкъ болчо. Иза (Джабраил малик) нийсса дIахIоьттира<sup>1</sup>.,"<p>Шен бакъдолчу маликийн суртехь. Джабраил малик дог1уш хилла вайн элчанна т1е а, цул хьалха кхечу пайхамаршка а адамийн суртехь. Мухьаммад пайхамаро (Дссхц) дийхира цуьнга ша гайтахьара шена Дала кхоьллинчу (маликийн) суртехь аьлла. Цо гайтира ша шен бакъ долчу суртехь шозза: цкъа латтахь, цкъа стиглахь.</p>"
4585,Ша лекхачу анахь<sup>1</sup>долуш.,"<p>Ана – горизонт.Генарчу анахь малхбалехула гучуделира Джабраил малик пайхамарна шен бакъ долчу куьцехь иза Хьираъ олучу хехь чохь волуш. Цо даржийра шен т1емаш – цара малхбале а, малхбузе а д1ахьулйийра. Делан элча эсах ваьлла охьавоьжира. Т1аккха доьссира и адамийн куьцехь, цо пайхамар шен мара та1ийра, цуьнан юьхьа т1ера чан а д1аяьккхира.</p>"
4586,"ТIаккха иза гергахилира /Мухьаммад пайхамарна адамийн куьцехь/‚ кхин тIех гергадера, /элчане вехьий дахьаш/.",
4587,Иза хилира /гергахь/ шина Iадан барамехь‚ я кхин герга.,
4588,Иштта вехьи дахьийтира Цо Шен лега‚ Ша дахьийтинарг.,
4589,Харц ца дира /пайхамаран/ даго шена гинарг<sup>1</sup>.,<p>Шена б1аьрга гина хилла долу Джабраил маликан бакъ долу маликийн куц.</p>
4590,Ткъа аш къуйсу цуьнца (пайхамарца) цунна гинчуьнца?,
4591,Цунна (Мухьаммад пайхамарна) иза гира кхин а охьадоссарехь<sup>1</sup>(кхин цкъа дуссуш).,<p>Дала стигал ваьккхинчу буьйсана Делан 1аршан гергахь юха а гира Делан элчана Джабраил малик шен бакъ долчу маликийн куьцехь.Иштта шозза гира и цунна цу кепара. Кхин цхьанна а пайхамарна ца гина Джабраил малик шен бакъ долчу маликийн куьцехь.</p>
4592,Чакхенан /дозанан<sup>1</sup>/ лотос диттана гергахь.,"<p>Чакхенан дитт – ворх1алг1ачу стиглахь 1аршан гергахь долу набакътайпан дитт, лотус диттан хьесапехъ ( акха ююбаолучу диттан тайпа). Тафсиран 1еламнаха боху: цуьнан орамех схьадолу хиш, и лаьтташ ду 1аршан аьтту аг1орахь. Чакхенан дитт олу цунах цигахь Дала мел кхоьллинчу халкъийн (царна юккъехь массо а маликийн а) 1илма чекх долу дела. Цуьнан дехьахь дерг цхьана Далла а бен ца хаа.</p>"
4593,Цунна гергахь ю /ялсаманин/ чугIойлан беш.,
4594,/Мухьаммад пайхамарна гира и дитт ша тамаше/ х1умнаша<sup>1</sup>хьулдечу хенахь.,"<p>Тамаше х1умнаш – кхузахь: Делан элчанна (Д.с.х.ц) гира и дитт и Делан нуро хьулдинчу хенахь, цунна т1е гулделла тасбахь деш олхазарийн куьцехь маликаш долуш; нах Ка1банна зиярате бог1уш санна цига зиярате дог1у Делан халкъ. </p>"
4595,ДIа ца тилина /пайхамаран/ бIаьрса‚ дозанах ца даьлла<sup>1</sup>.,"<p>Оцу меттехь аьтту аг1ора я аьрру аг1ора д1а ца хьевзи пайхамаран б1аьрса, шена гойтуш йолчу тамаше х1умнаш йоцчу кхечу метте ца хьоьжура пайхамар – и цуьнан хазчу г1иллакхех дара. </p>"
4596,Цунна гира шен Кхиош-кхобучун даккхийчу аятех /аяташ/<sup>1</sup>.,"<p>Везчу Дала Мухьаммад пайхамар (Д.с.х.ц.) стигал ваькхича, гайтира цуьнга даккхий 1аламаташ: чакхенан дитт (лотос), Ка1бан хьесапехь долу маликаша шен т1оп деш долу ц1а, ялсамани, жоьжахате, Джабраил малик шен суртехь…</p>"
4597,"Аш дийцал суна Ал-латах а‚ Ал-Iуззах а,",
4598,Кхин кхозлагIа Манатах<sup>1</sup>а. /Буй церан Делан санна ницкъ?/,"<p>Ширчу Iаьрбаша шайна 1ибадат деш хилла йолу ц1уш Ал-лат – Т1аиф ох1лан‚ Ал- Iузза – Г1ат1фан ох1лан (Валидан к1анта Халидо аьтта и)‚ Манат – хаза1ат тайпан, Маккан ох1лано шена 1ибадат деш хилла йолу.</p>"
4599,Ткъа шуна божабераш ду‚ Цунна зудабераш ду?,
4600,Иза декъаза дāкъа ма ду.,
4601,Уьш еккъа цIерш ю аша а‚ шун дайша а техкина йолу. Дала цхьа а бакъо ца йоссина /царах лаьцна/. Уьш тIаьхьахIуьттуш ма бу деккъа шайн мотталуш долчунна а‚ /шайн/ дегнашна дезачунна а. Цаьрга ма беана шайн Кхиош-кхобучуьнгара нийса некъ.,
4602,Я адамна шена дезарг ду?,
4603,"Делан ю тIаьхьарниг (эхарт) а, хьалхарниг (дуьне) а.",
4604,"Маса малик ду стигланашкахь, шайн шапаIаташа хIумма а кIелхьардохур доцуш, Дала Шена луучунна пурба делча а бен‚ И реза хилча а бен!!",
4605,"Баккъалла а, эхартах цатешачара йоккху маликех зударийн цIе<sup>1</sup>.",<p>Уьш Делан мехкарий бу олуш.</p>
4606,Цуьнца цхьа а Iилма ма дац церан. Уьш тIаьхьахIуьттуш ма бу деккъа моттарна. Ткъа моттаро хIумма а хьалхадоккхур ма дац бакъдолчух.,
4607,Хьо дIаверза Тхан хьехамах юхавеллачух‚ дуьненан дахар бен шена ца дезаш волчух.,
4608,"Иза ю церан Iилманах кхиаран дарж. Баккъалла а, хьо Кхиош-кхобург (хьан Дела) −Иза ву дика хууш Шен некъах тилавелларг а, Иза ву дика хууш ша нисвелларг а.",
4609,Делан ду стигланашкахь мел дерг а‚ лаьттахь мел дерг Цо бекхам бархьама вон хиллачарна цара динчуьнца‚ Цо бекхам бан дика хиллачарна уггар дикачуьнца.,
4610,"Ишттанаш бу уьш, шаьш генабовлуш къинойх даккхичарах а‚ боьхучух а, кегийнаш бен /ца долуьйтуш шайгара/. Баккъалла а, хьо Кхиош-кхобург Шегахь шортта гечдар долуш ву-кх. Иза дика хууш ву шух дерг шу Ша лаьттах кхуллучу хенахь а‚ шу шайн нанойн кийрахь хIу долчу хенахь а. Шаьш цIан ма де −Цунна дика вевзаш ву /Делах/ кхоьруш верг!",
4611,Дийцал /хIай Мухьаммад/ цу /иманах/ юхаваьллачух<sup>1</sup>.,<p>Делан хьехамах. Аль-Валид ибн Аль-МугIирас аьлла хилла цхьана иман диллинчуьнга цунна цхьа жима сагIа а делла‚ шен къинош а хьайна тIелаца аьлла. Дала боху‚ цхьамма а кхечаран къа тIелоцур дац.</p>
4612,КIеззиг /сагIа/ делларг‚ тIаккха дIакъевлинарг /сагIа ца луш/?,
4613,"Ткъа цуьнгахь ду-те къайленан Iилма, цунна ган гуш?",
4614,Я цуьнга ца дийцина-те Мусан жайнашкахь дерг?,
4615,ИбрахIиман а /жайнашкахь дерг/‚ ша кхочушдина хилла волчу /шена Дала тIедихкинарш/,
4616,/Цуьнга ца дийцина-те/: хьур бац хьочо кхечун мохь<sup>1</sup>‚ аьлла‚,"<p>Цхьамма кхечунна т1ера къа схьаоьцур дац, х1ораммо ша лур ду шена т1ера дош.</p>"
4617,Дац адамна ша къахьегнарг бен‚ аьлла‚,
4618,Цуьнан къахьегар тIаьхьа гур ду‚ аьлла‚,
4619,ТIаьхьа хир бу цунна сов нийса болу бекхам‚ аьлла‚,
4620,Хьо Кхиош-кхобучуьнга ю /хьан/ чакхе‚ аьлла‚,
4621,"Баккъалла а, Иза ву воьлуьйтург а‚ /Иза ву/ воьлхуьйтург‚ аьлла.",
4622,"Баккъалла а, Иза ву волуьйтург а‚ /Иза ву/ денвийриг‚ аьлла‚",
4623,"Баккъалла а, Цо кхоьллина шишша −боьрша а‚ сте а‚ аьлла.",
4624,"/Цхьана/ тIадамах, иза кхоссабелча /ненан кийрахь долчу беран цIа чу/‚ аьлла.",
4625,Цунна тIехь кхин цхьа кхоллар (белларш денбар) ду‚ аьлла.,
4626,"Баккъалла а, Иза ву‚ аьлла‚ хьал делларг а‚ /шега/ тардайтинарг а /рицкъ/<sup>1</sup>.","<p>Сабунис وأنه هو أغني وأقني бохучун маь1на иштта дина: Дала хьал делла Шена луучунна, пекъар (миска) витина Шена луург.</p>"
4627,"Баккъалла а, Иза ву Сириус<sup>1</sup>цIе йолу седа Кхобург (цуьнан Дела а)‚ аьлла.",<p>Хьалха наха шена Iибадат деш хилла болу седа.</p>
4628,"Баккъалла а, Иза ву аьлла Ша хIаллакбинарг хьалхалера Iадаш.",
4629,Самудаш а‚ /цхьа а/ буха ца витира /царах/‚,
4630,"Нухьан къам а‚ хьалха. Баккъалла а, уьш хилира вуно зуламе а‚ вуно дозанех бевлла а.",
4631,Муътафикат<sup>1</sup>а хьалаяьккхина охьатуьйхира Цо.,<p>ЛутIан къоман ярташ (стигла яьхна охьатоьхна хIаллакйина Делан омраца Джабраило).</p>
4632,ДIахьулйира Цо уьш‚ Ша дIахьулйинарг.,
4633,Хьан Кхиош-кхобучун муьлхачу ниIматаца къуьйсу ахь‚ /хIай адам/?,
4634,ХIара (Мухьаммад пайхамар) кхерамча ву хьалхалерчу кхерамчех волуш.,
4635,ТIекхечи цIеххьана тIекхочург (къематде).,
4636,Ма вац цунна Дела воцург дIадоьллуш верг.,
4637,Ткъа цу хабарх а цецдовлу шу?,
4638,Доьлу шу? Ца доьлху шу?,
4639,Ма тIаламза ду шу (шайн хан эрна йойуш)!,
4640,Аш Далла сужд де‚ /Цунна/ Iибадат а де!,
4641,Гергадеана сахьт (къематде)‚ бутт ахбаьллера<sup>1</sup>.,"<p>Пайхамара гайтина муIжизат −Дала цуьнан дехарца (ткъа цуьнга цатешачара дихийра: хьуо пайхамар велахь, бутт ахбаккха‚ аьлла) бутт ах балийтира.</p>"
4642,"Шайна делил (муIжизат) гичи а, уьш (цатешарш) юхабовлу /иманах/‚ цара олу: ""Дахделла бозбуунчалла ду"".",
4643,Цара харцдира /пайхамар ваийтар/‚ уьш тIаьхьабаьзира шайн дезаршна. Массо а гIуллакх /диканиг а‚ вониг а/ чIагIделла ду /шен тоьхна хан йолуш/.,
4644,Цаьрга деара май хабарш /хьалхалера Делах ца тешаш хилла болу нах хIаллакбарах лаьцна долу/‚ шайна чохь /уьш къинах/ юхаозар а долуш.,
4645,КIорггара хьикмат а /деара цаьрга/. Пайда ца бора кхерамаша (хьехамаша).,
4646,Генавала царах‚ /бита уьш/ кхойкхучо<sup>1</sup>ца дезачу хIумане шаьш кхойкху /къемат/де т1екхаччалц.,<p>Исрафил малико сур локху де далц.</p>
4647,"БIаьргаш хьетIабаьлла /дукха кхерабаларна/, арабовлур бу уьш кешнашкара, даьржина цIоз санна",
4648,"/Шайга/ кхойкхуш волчунна /тIе кхача/ сихбевлла. /Эццахь/ цатешачара эр ду: ""Ма хала де ду-кх хIара!""",
4649,"Харцдира /дин/ царал (къурайшал) хьалха Нухьан къомо. Цара харцвира Тхан лай /Нухь/‚ элира: ""Жинийх ву иза""‚ тIаккха иза дIаэккхира.",
4650,"ТIаккха цо кхийкхира ша Кхиош-кхобучуьнга: ""Баккъалла а, со эшийна. Ахь гIо де-хьа суна!""",
4651,ТIаккха Оха дIаеллира стигланан неIарш дIакхуьссуш долчу хица<sup>1</sup>.,<p>Нуьцкъала дог1а делхийтира.</p>
4652,"Лаьттах схьадехира Оха хьосташ, хи вовшахкхийтира ша язделла хилла долчу омрана тIехь.",
4653,Оха дIаваьхьира иза (Нухь кема тIехь) аннаш а‚ хьостамаш а долчу.,
4654,Иза (кема) дIаихара Тхан бIаьргий хьалхахь<sup>1</sup>ша харцвина<sup>2</sup>хиллачеран бекхамна.,<p>Тхан баьргий хьалхахь – Оха тидам барца.</p> | <p>Нухь −и харцвина вара цуьнан къомо.</p>
4655,Оха дитира иза<sup>1</sup>делил хилла‚ вуй цхьа а иза тергал деш верг?,<p>Хи далар а; Нухь а‚ цуьнан охIла кIелхьардаккхар.</p>
4656,Муха дара Сан Iазап а‚ кхерамтасар а?,
4657,Оха атта дира Къуръан дагалаца. Вуй цхьа а дагалоцург?,
4658,Харцдира /дин/ Iадаша а. Муха хилира Сан Iазап а‚ кхерамтасар а?,
4659,Оха бахийтира царна шок лоькху мох дахделлачу декъазчу дийнахь.,
4660,"Цо схьабохура нах /шаьш болчуьра/, уьш буьсуш /лаьттах/ схьадохуш долу хурманан диттийн орамаш  санна.",
4661,Муха хилира Сан Iазап а‚ кхерамтасар а?,
4662,Оха атта дира Къуръан дагалацан. Вуй цхьа а дагалоцург?,
4663,Харцбира самудаша а кхерамаш (хьехамаш).,
4664,"Цара (самудаша) элира: ""Тхайх цхьана адамна тIаьхьадезар ду тхо? ТIаккха-м хир ма дара тхо тилар чохь а‚ сийзаллина чохь а.",
4665,"/Цара элира/:""Вайна юккъера /деккъа/ цуьнга доссийна вехьий? ХIа-хIа! Иза ву-кх /сов/ харцлуьйш дозалла деш верг"".",
4666,Хуур ду царна кхана‚ мила ву /сов/ харцлуьйш дозалла деш верг.,
4667,Оха йохуьйтур эмкал царна питна хилла. Хьо хьажал цаьрга /хIай Салихь/‚ собаре а хилла.,
4668,Āла цаьрга‚ хи декъна хир ду царна юкъахь: хIоранна а шен малар хир ду /шен хенахь/.,
4669,Цара кхийкхира шайн накъосте<sup>1</sup>‚ Цо /шен куьйга/ схьаийцира /шаьлта/‚ /эмкална/ хьекхира.,<p>Цуьнан цIе Къадар хилла‚ и валийра цара эмкална урс хьакха.</p>
4670,Муха хилира Сан Iазап а‚ кхерамтасар а?,
4671,"Оха бахийтира царна тIе цхьа /чIогIа/ мохь −уьш /белла/ бисира, /шен бежнашна/ керт йинчун якъаелла /дечиган/ юьхкаш санна<sup>1</sup>.","<p>Кхузахь Дала церан хьал тардеш ду шен бежнашна акхаройх ларо к1охцалех а, дечигах а керт йинчух – уьш хьешна дакъаделла, дахкаделла дисна, цхьанна х1уманна пайда боцуш.</p>"
4672,Оха атта дира Къуръан дагалаца. Вуй цхьа а дагалоцург?,
4673,Харцдира ЛутIан къомо кхерамаш (хьехамаш).,
4674,Оха бахийтира царна тIе тIулгаш хьош болу мох‚ ЛутIан доьзал юкъара- боккхуш. Уьш кIелхьарбаьхира Оха сатосуш,
4675,Тхайгара къинхетамца. Иштта бекхам бо Оха шукр дечунна.,
4676,Цо (ЛутIас) кхерам тесира царна Тхан ницкъаца −цара шеко йира кхерам тасарх.,
4677,"Цуьнгара (ЛутIера) цуьнан хьеший схьабаха хьевсира уьш<sup>1</sup>−Оха бIаьрса схьаийцира церан‚ /элира/: ""ХIинца Iовша шайна Сан Iазап а‚ Сан кхерам а"".",<p>ЛутI волчу деара кегийчу нехан суртехь ши малик. Царна питна лелон гIерташ бара ЛутIан нах.</p>
4678,Схьалецира уьш Iуьйрана чIагIделлачу Iазапо.,
4679,"""Iовша шайна Сан Iазап а‚ Сан кхерам а"".",
4680,Оха атта дира Къуръан дагалаца‚ вуй цхьа а дагалоцург?,
4681,ФирIавнан охIлана тIе а баьхкира кхерамчаш.,
4682,Цара харцдира Тхан аяташ дерриге а −Оха схьалецира уьш Веза волчун‚ ницкъ Болчун схьалацарца.,
4683,Шун цатешарш дика бу царал /хIай къурайшаш/ я шу цIена хиларан бакъо ю Зубурий<sup>1</sup>чохь?,<p>Зубурш −кхузахь: Делера доьссина жайнаш.</p>
4684,"Я цара (Абу ДжахIла и санначара) олу: ""Вай дерриг /цхьана хилча/, тоьлур ду /Мухьаммадал/""‚",
4685,Берриг /уьш/ эшор бу −бовдур бу уьш<sup>1</sup>.,"<p>Иштта хилира Бадрехь хиллачу тIамехь – керстанаш, дукха хиллехь а, эшийра.</p>"
4686,ХIаъ‚ сахьт (къематде) ду царна тоьхна хан. И сахьт вуно ирча а ду‚ вуно къаьхьа а ду.,
4687,"Баккъалла а, къинош динарш /дуьненахь/ хьере а‚ /эхартахь/ жоьжахатин цIергахь бегар болуш ма бу<sup>1</sup>.",<p>Сабунис иштта даьстина и аят.</p>
4688,"Оцу дийнахь уьш такхор ма бу шайн яххьий тIехь цIерга. /Эр ду/: ""Iовша шайна сакъарах<sup>1</sup>хьакхадалар!""",<p>Жоьжахатин цIе.</p>
4689,Оха массо а хIума кхоьллина шен барамехь.,
4690,"Тхан омра-м цхьа /дош/ бен дац, бIаьрнегIар тохар санна.",
4691,Оха хIаллакйира шух тера тобанаш −вуй цхьа а дагалоцург?,
4692,Массо а цара дина долу хIума Зубурий чохь ду.,
4693,Массо а жиманиг‚ массо а доккханиг дIаязделла ду.,
4694,"Баккъалла а, /Делах/ кхоьруш берш бошмашна чохь а‚ хишкахь а хир бу,",
4695,Бакъдерг<sup>1</sup>долчахь‚ Ницкъ болчу Паччахьан (Делан) гергахь /хир бу уьш/.,"<p>Бакъдерг долчахь – шаьш реза болчу меттигехь, хазчу меттигехь.</p>"
4696,Сов къинхетаме верг.,
4697,Цо Iамадина /Шен пайхамарна/ Къуръан.,
4698,Цо кхоьллина адам.,
4699,Цо Iамадина цунна (адамна) хаар.,
4700,Малх а‚ бутт а /Цуьнан/ хьесапаца /дIасалелаш/ бу.,
4701,Седа<sup>1</sup>а‚ дитт а /Цунна/ сужуд деш ду.,"<p>Седа – Iаьрбашха: نجم (наджмун). Цуьнан кхин маь1на: г1ад доцу орамат. Ибн-Iаббаса цуьнца Далла луург лаьттах схьайолу яр ю, аьлла сацам бина .Кхечу цхьадолчу тафсиршкахь и нийса лерина.</p>"
4702,Стигал − Цо иза аййина‚ мийза-терза дIахIоттина.,
4703,Шуьга харцо ца яйта /терзанца/ озарехь.,
4704,Озар-дустар хIоттаде нийсонца‚ эша ма е терза!,
4705,Латта а дIадаржина Цо /Шен/ Iаламна!,
4706,Цунна (латта) тIехь стоьмаш схьаболу‚ кедалгаш долу хурманан дитт а /схьадолу/.,
4707,"Ча-гIад долу<sup>1</sup>буьртигаш а, хаза хьожа йолу баццаш а /схьайолу лаьттах/.",<p>КIа‚ хьаьжкаш и. дI. кх.</p>
4708,Т1аккха а шайн Кхиош-кхобучун муьлха ниIмат харцдо аш шиммо<sup>1</sup>?,"<p>Аш шиммо – адамо а, жино а. ХIокху сурата тIехь кест – кеста иштта хотту Дала цу шинга – адаме а, жине а.</p>"
4709,"Цо кхоьллира адам бекъачу поппарах, кхийра пхьегI санна (поппаран пхьегI санна).",
4710,Цо кхоьллира жин кIура ца болучу (цIенчу) цIерах.,
4711,Т1аккха а шайн Кхиош-кхобучун муьлха ниIмат харцдо аш шиммо?,
4712,Шина<sup>1</sup>малхбален а Дела ву Иза‚ шина малхбузен а Дела ву.,<p>Вайн гучу кепехь бIаьстенан малх схьакхетаран (дIабузаран)‚ Iаьнан схьакхетаран (дIабузаран) меттиг.</p>
4713,Т1аккха а шайн Кхиош-кхобучун муьлха ниIмат харцдо аш шиммо?,
4714,Цо паргIат битира Ши хIорд /дуьра берг а‚ теза берг а/ вовшашца цхьаьнакхета.,
4715,Царна шинна юккъехь дуьхьало ю уьш вовший тIе ца кхийда.,
4716,Т1аккха а шайн Кхиош-кхобучун муьлха ниIмат харцдо аш шиммо?,
4717,Схьадолу цу шина /хIордах/ луълуъ а‚ маржан а.,
4718,Т1аккха а шайн Кхиош-кхобучун муьлха ниIмат харцдо аш шиммо?,
4719,"Цуьнан ду хIордачухула дIасалела кеманаш, лекхачу лаьмнех тера.",
4720,Т1аккха а шайн Кхиош-кхобучун муьлха ниIмат харцдо аш шиммо?,
4721,Массо а цу /лаьтта/ тIехь верг хIаллакхир ву.,
4722,Юьсур ю хьан Кхиош-кхобучун юьхь<sup>1</sup>‚ Шегахь сийлахьалла а‚ коьмаьршалла а долу.,<p>Юьсур ю хьан Кхиош-кхобучун юьхь – Ибн-1аббаса аьлла Юьхьбохург Ша Делабохург ду. Веккъа цхьа Дела бухавуьсур ву массо а х1ума х1аллакхиллачул т1аьхьа.</p>
4723,Т1аккха а шайн Кхиош-кхобучун муьлха ниIмат харцдо аш шиммо?,
4724,Цуьнга доьху стигланашкахь а‚ лаьттахь а болчара. Х1ор дийнахь Иза гIуллакхехь<sup>1</sup>ву.,<p>Шен халкъан г1уллакхаш кхочушдеш ву.</p>
4725,Т1аккха а шайн Кхиош-кхобучун муьлха ниIмат харцдо аш шиммо?,
4726,"ТIаьхьа мукъадер<sup>1</sup>ду Тхо шуна, хIай жинаш а‚ адамаш а.","<p>ТIаьхьа хьовсур ду Тхо аш динчуьнга,шун 1амалашка хьаьжна бекхам бийр бу шуна.</p>"
4727,Т1аккха а шайн Кхиош-кхобучун муьлха ниIмат харцдо аш шиммо?,
4728,ХIай жинийн а‚ адамийн а гулам! Шайна магахь стигланийн а‚ лаьттан а дозаний дехьадовла‚ довлал! Шу довлур-м дац цхьана бакъонца<sup>1</sup>а бен.,<p>Бакъонца – Делан омраца я Делан ницкъаца.</p>
4729,ТIаккха а шайн Кхиош-кхобучун муьлха ниIмат харцдо аш шиммо?,
4730,"Шуна шинна тIе йоуьйтур ю /кIура боцчу/ цIеран алу а, кIура а. ГIо дийр дац шуна шинна.",
4731,ТIаккха а шайн Кхиош-кхобучун муьлха ниIмат харцдо аш шиммо?,
4732,"Стигал йедича‚ иза юьсур ю цIиелла, басар санна.",
4733,ТIаккха а шайн Кхиош-кхобучун муьлха ниIмат харцдо аш шиммо?,
4734,Оцу дийнахь шен къих хоттур ма дац адаме а‚ жине а<sup>1</sup>.,"<p>Иштта а бевзаш хир бу уьш шайн Iаламаташца, яххьаш Iаржъелла, хоттур дац, мила ву шух къинош динарг, аьлла, и вевзаш волу дела.</p>"
4735,ТIаккха а шайн Кхиош-кхобучун муьлха ниIмат харцдо аш шиммо?,
4736,Къинош динарш бевзар бу шайн билгалонашца а‚ схьалоьцур бу кIужалашца а‚ когашца а.,
4737,ТIаккха а шайн Кхиош-кхобучун муьлха ниIмат харцдо аш шиммо?,
4738,"ХIара ю и жоьжахати, къиношдиначара ша харцъеш хилла йолу.",
4739,"Цара гонаш бохур бу цунна а, цIийдинчу хина а юккъехула.",
4740,ТIаккха а шайн Кхиош-кхобучун муьлха ниIмат харцдо аш шиммо?,
4741,Шен Кхиош-кхобучунна хьалха хIоттарах кхийринчунна /ялсаманин/ ши беш хир ю.,
4742,ТIаккха а шайн Кхиош-кхобучун муьлха ниIмат харцдо аш шиммо?,
4743,Гаьннаш долуш /ю и ши ялсаманин беш/.,
4744,ТIаккха а шайн Кхиош-кхобучун муьлха ниIмат харцдо аш шиммо?,
4745,Цу чохь оьхуш ши шовда ду.,
4746,ТIаккха а шайн Кхиош-кхобучун муьлха ниIмат харцдо аш шиммо?,
4747,Цу шина /ялсамани/ чохь хIор стоьмах ши тайпа бу.,
4748,ТIаккъа а шайн Кхиош-кхобучун муьлха ниIмат харцдо аш шиммо?,
4749,Уьш (дика Iамалш йинарш) хир бу маьнганий тIе тевжина‚ /цу маьнганийн/ чоь езадарех йина йолуш. Цу ялсамани чохь /стоьмаш/ баха гергахь хир бу.,
4750,ТIаккха а шайн Кхиош-кхобучун муьлха ниIмат харцдо аш шиммо?,
4751,Цу /ялсамани/ чохь бIаьрг оьзда мехкарий хир бу‚ шайх царал хьалха цхьа а адам а‚ жин а хьакхаделла боцу.,
4752,ТIаккха а шайн Кхиош-кхобучун муьлха ниIмат харцдо аш шиммо?,
4753,Шаьш якъут а‚ маржан санна хир бу уьш.,
4754,ТIаккха а шайн Кхиош-кхобучун муьлха ниIмат харцдо аш шиммо?,
4755,Ткъа диканан бекхам дика а бен дуй?,
4756,ТIаккха а шайн Кхиош-кхобучун муьлха ниIмат харцдо аш шиммо?,
4757,И шиъ йоцург кхин ши беш хир ю.,
4758,ТIаккха а шайн Кхиош-кхобучун муьлха ниIмат харцдо аш шиммо?,
4759,ТаьIна баьццара босахь /ю и ши беш/.,
4760,ТIаккха а шайн Кхиош-кхобучун муьлха ниIмат харцдо аш шиммо?,
4761,Царна чохь хи кхуьссуш ши шовда хир бу.,
4762,ТIаккха а шайн Кхиош-кхобучун муьлха ниIмат харцдо аш шиммо?,
4763,Царна чохь стоьмаш хир бу‚ хурма а‚ гранат а хир ю.,
4764,ТIаккха а шайн Кхиош-кхобучун муьлха ниIмат харцдо аш шиммо?,
4765,Царна чохь дика‚ хаза мехкарий хир бу.,
4766,ТIаккха а шайн Кхиош-кхобучун муьлха ниIмат харцдо аш шиммо?,
4767,Iаьржа бIаьргаш болуш‚ хьажар лоцу долу мехкарий<sup>1</sup>хир бу четаршкахь.,"<p>Б1аьргаш хаза болуш, кхечарна т1е б1аьргаш ца бетташ оьзда мехкарий хир бу ялсаманехь.</p>"
4768,ТIаккха шайн Кхиош-кхобучун муьлха ниIмат харцдо аш шиммо?,
4769,Шайх царал хьалха цхьа а адам а‚ жин а хьакхаделла боцу.,
4770,ТIаккха а шайн Кхиош-кхобучун муьлха ниIмат харцдо аш шиммо?,
4771,Шаьш тIетевжина болуш баьццарчу гIайбаний‚ хазаллих буьззинчу кузашна а.,
4772,ТIаккха а шайн Кхиош-кхобучун муьлха ниIмат харцдо аш шиммо?,
4773,Беркате хилла хьан Кхиош-кхобучун цIе‚ Шегахь сийлахьалла а‚ коьмаьршалла а долу.,
4774,Ша хилаза ца долург<sup>1</sup>хилча‚,"<p>Къематде. И ц1е ю суратан а. Цуьнан дозаллах лаьцна Ибн-Мас1удах дийцина. Делан элчано (Д.с.х.ц.) аьлла: «Х1ор буса ألواقعة сурат дешначух цкъа а мискалла хьакхалур яц».(Схьадаьккхина Хьафиз Абу- Йа1лас а, Ибн- 1асакиро а). Т1аьхьарчо Абу- Забиййатах дийцира: «1абдулла ибн-Мас1удах 1ожаллин цамгар кхетта хилла. Цуьнга хьажа веана хилла халиф 1усман бин 1аффан. Цо хаьттина цуьнга: «Х1ун арз ду хьан?»-аьлла. «Сан къинош»- жоп делира Ибн-Мас1уда. «Х1ун оьшур яра хьуна?»- хаьттира халифо. «Сан Делан къинхетам»- элира Ибн-Мас1уда. «Ас лор войту хьуна»- элира 1усмана. «Х1ан-х1а! – жоп делира Ибн-Мас1уда.- Лоьро со цомгуш вина». «Ас хьуна совг1аташ ло, олий омра до, - элира халифа, - хьол т1аьхьа хьан мехкаршна а оьшур ю х1ума». «Сан мехкаршна мискаллах кхоьру хьо?- хаьттира Ибн-Мас1уда. - Ас омра дина цаьрга х1ор буса ألواقعة сурат деша, аьлла. Суна хезира Делан элчано (Д.с.х.ц.) олуш: Х1ор буса ألواقعة сурат дешначух цкъа а мискалла хьакхалур яц. Абу-Забиййит цкъа а и дешар д1а ца тесира».</p>"
4775,И хилар харцдеш цхьа а /са/ ма дац.,
4776,/Дукханаш/ цо охьатаIор бу‚ /дукханаш/ хьалабохур<sup>1</sup> ма бу.,<p>Къинош динарш жоьжахате бохуьйтур бу‚ диканаш −ялсамане.</p>
4777,"Латта ластийча, ласторца‚",
4778,"Лаьмнаш даржича, даржорца‚",
4779,/Царах/ хилча дIасхьаяьржина чан.,
4780,Шу а хилча кхаа декъе декъаделла:,
4781,Аьтту куьйган<sup>1</sup>дай −муьлш бу и аьтту куьйган дай?,<p>Дика Iамалш йинарш −цаьрга жайна аьтту куьйга лур ду.</p>
4782,Аьрру куьйган дай −муьлш бу и аьрру куьйган<sup>1</sup>дай?,<p>Вон Iамал йинарш - цаьрга шайн жайна аьрру куьйга лур ду.</p>
4783,/Ийманца дуьненахь/ хьалхабевлла хилларш −хир бу /ял шайна яларца къематдийнахь/ хьалхабевлла берш.,
4784,Уьш хир бу /Далла/ гергахь,
4785,НиIматийн бошмашкахь.,
4786,Хьалхарчарах цхьа тоба‚,
4787,ТIаьхьарчарах цхьа кIеззиг берш,
4788,/Деших‚ жовхIарех/ тегначу маьнганий тIехь хир бу.,
4789,Царна тIетевжина‚ вовшашна дуьхьалбирзина.,
4790,Царна /гIуллакх деш/ тIехьийзар бу гуттар къона кегирхой,
4791,Стаькнашца‚ кIудалшца‚ /чагIаран/ шовдан кадаца −,
4792,Кортош лезар дац церан цунах‚ бехар а бац уьш.,
4793,Стоьмаш хир бу царна шаьш хаьржинчух‚,
4794,Хьозан жижиг хир ду царна шайна дукхадезачух‚,
4795,Iаьржа‚ бакхий (хаза) бIаьргаш болу мехкарий а хир бу‚,
4796,Нуьцкъала Iалашдечу луълуъах тера болу −,
4797,Цара деш хиллачун бекхаман дуьхьа ду иза.,
4798,"Царна хозур дац цу чохь (ялсаманехь) даьсса хабарш а‚ къинош дина, бохуш, бехкаш а −",
4799,"Деккъа ""Салам!"" ""Салам!"" олу дош бен.",
4800,Аьтту куьйган дай −муьлш бу и аьтту куьйган дай?,
4801,КIохцалш доцчу лотос диттийн юккъехь хир бу /уьш/‚,
4802,ТIетта стоьмех дуьзначу тIалхь<sup>1</sup>диттий юккъехь /хир бу/‚,<p>ТIалхь дитт −банан т1ейолу дитт‚ я ша тайпа акацин дитт.</p>
4803,Дехха даьржинчу IиндагIехь хир бу‚,
4804,Гуттар оьхачу хина юккъехь хир бу‚,
4805,Дуккха стоьмий юккъехь хир бу‚,
4806,Шаьш царах хадор боцчу‚ духатухур боцчу‚,
4807,Хьалаайбинчу маьнганий тIехь.,
4808,"Баккъалла а, Оха кхиина уьш<sup>1</sup>кхиорца‚",<p>Хьурул Iинаш −ялсаманин мехкарий‚ нанас бина боцуш.</p>
4809,Оха хилийти уьш йоI-цIена<sup>1</sup>,<p>Цхьа а шайх хьакхавелла воцуш.</p>
4810,Шайн марош дукхабезаш‚ царца цхьанахенара‚,
4811,Аьттачу куьйган дайшна /хир бу уьш/‚,
4812,/Уьш бу/: хьалхарчарах цхьа тоба‚,
4813,Кхечарах цхьа тоба.,
4814,Аьрру куъйган дай −муьлш бу и аьрру куьйган дай?,
4815,Уьш хир бу цIе еттачу махехь‚ цIийдинчу хичахь‚,
4816,Сов Iаьржачу дохкан IиндагIехь‚,
4817,Ша шила доцчу‚ ша /дегIана/ там беш доцчу.,
4818,"Баккъалла а, уьш ма бара оцул хьалха /дуьненахь/ зовкх хьоьгуш.",
4819,Уьш бара къар ца луш доккха къа<sup>1</sup>деш.,<p>Делаца накъост лоцуш.</p>
4820,"Уьш бара олуш: “Тхо делча‚ тхох топпар (поппар) а‚ т1ехкаш (даьIахкаш) а хилча, тхо юха дендийр ду?<sup>1</sup>",<p>Бохуш‚ ца тешаш.</p>
4821,Я тхан хьалхалера дай /денбийр бу/?”,
4822,"Ахь āла: “Баккъалла а, хьалхалераш а‚ тIаьхьарнаш а,",
4823,Гулбийр ма бу билгалчу /къемат/ дийнан тоьхначу ханна.,
4824,"ТIаккха баккъалла а, аш‚ хIай тиладелларш‚/бакъдерг/ харцдийнарш‚",
4825,Дуур ма ду заккъум<sup>1</sup>диттах /стоьмаш/‚,<p>Заккъум дитт −жоьжахатин боьха хьожа йогIу дитт</p>
4826,Юзор ма цунах /шайн/ гайш‚,
4827,Цунна тIе /аш/ молур ма ду цIийдинчу хих‚,
4828,/Аш/ молур ма ду хьогъеллачу эмкалан малар.”,
4829,Иза ду царна кечдийнарг бекхаман дийнахь.,
4830,Оха кхоьллина шу‚ аш хIунда бакъ ца до /юхадендар къематдийнахь/?,
4831,Шуна ца го шаьш хIу тосуш<sup>1</sup>?,<p>Стеган зудчуьнца юкъаметтиг хилар бахьанехь бер кхолладалар.</p>
4832,Аш кхуллуш ду иза /адам/ я Тхо ду кхуллурш?,
4833,Оха билгалдаьккхира шуна юккъехь валар‚ Тхо тIаьхьадуьсур дац,
4834,Шу хийцо шух терачарах‚ шу кхио шуна ца хуучу кепара.,
4835,Шуна девзира-май дуьххьарлера кхоллар‚ аш ойла хIунда ца йо?,
4836,Шаьш дуьйш дерг (ялта) гой шуна?,
4837,Шу ду и /лаьттах/ кхуьуьйтуш я Тхо ду и кхуьуьйтурш?,
4838,Тхуна лиънехьара‚ Оха екъа яр хуьлуьйтур яра цунах‚ шу цецдевлла дуьсур ма дара‚ /олуш/:,
4839,"""Баккъалла а, тхо декхар кIел<sup>1</sup>ма диси.",<p>Тхан лаьттах тесна хIу хIаллакхилла.</p>
4840,"ХIаъ‚ тхо хIумма доцуш ма диси"".",
4841,Шуна гой шаьш молуш долу хи?,
4842,Аш даийтина иза мархий юккъера я Тхо ду и доуьйтурш?,
4843,"Тхуна лиънехьара, Оха и дуьра холуьйтур дара /шуна мала ца луш/‚ баркалла хIунда ца олу аш?",
4844,Шуна гой цIе‚ шаьш латаеш йолу?,
4845,Аш кхиина цуьнан дитт<sup>1</sup>я Тхо ду и кхиош дерш?,"<p>Вовшах хьакхича, цIе леташ долу.</p>"
4846,Оха хилийтина иза /жоьжахатин цIе/ дагайойтург а‚ яьссачу арахь болчарна пайда оьцу хIума а хилла (царна нах 1еш болу меттиг йовзуьйтуш).,
4847,Хьан сийлахь-воккха волчу Кхиош-кхобучун цIе хастае (И массо а вочу х1уманах ц1анвеш)!,
4848,ТIаккха Ас дуй боу седарчий дIадузучу меттигах.,
4849,"Баккъалла а, и дуй‚ шуна хаахьара‚ беза-боккха ма бу!",
4850,"Баккъалла а, иза сийлахь Къуръан ма ду",
4851,Iалашдинчу жайна<sup>1</sup>чохь.,<p>1алашдинчу жайна чохь – хьулдинчу хийцамах лардинчу жайна чохь я Аль-лавхь аль –махьфузчохь.Оцу аято гойту вайна Къуръан чохь хийцам хуьлийла доцийла къематде далц.</p>
4852,Цунах хьакха ца ло цIена<sup>1</sup>берш бен.,<p>Къуръанах хьакхавала ца мега ламаз карахь долуш бен.</p>
4853,Охьадоьссина ду иза Iаламийн Дегара.,
4854,И хабар а ца лоруш ду шу?,
4855,Шайна рицкъ даларна  /Далла шукур дар/ шаьш /цуьнан/ ни1мат (дин) харцдар хуьлуьйту аш?,
4856,И (са арадолуш) къанкъаркъе кхаьчча‚,
4857,"Цу хенахь  шу хьоьжуш долуш, /шуна и юха чудерзо могур ма дацара/,",
4858,"Тхо вуно гергахь ду цунна шул‚ делахь а, шуна ца го.",
4859,Шу ца хиллехьара /къематдийнахь/ шайгара бекхам оьцуш‚,
4860,"Аш духадерзор дара и /са/, шаьш бакъ луьйш хиллехь?",
4861,Амма иза хиллехь /Далла/ гергарчарах‚−,
4862,/ТIаккха цунна/ ду садаIар‚ дог парг1атдалар а‚ ниIматийн бошмаш а.,
4863,Амма иза хиллехь аьтту куьйган дех −,
4864,ТIаккха салам ду хьуна аьтту куьйган дайшкара.,
4865,Амма иза хиллехь /дин/ харцдиначарах‚ тилабеллачарах −,
4866,Цунна ду хьошалгIа тIелацар цIийделлачу хих‚,
4867,Жоьжатехь вагар а.,
4868,"Баккъалла а, иза хьакъ-бакъдерг ду-кх!",
4869,Ахь хастае хьан сийлахь-воккхачу Кхиош-кхобучун цIе (И массо а вочу х1уманах ц1анвеш)!,
4870,Далла тасбахь дина<sup>1</sup>стигланашкахь а‚ лаьттахь а мел долчо. Иза веза верг а ву‚ хьукам /нийса/ деш верг а ву.,"<p>Далла тасбахь дина – кхузахь и деана яханчу хенахь سبح لله аьлла. Цхьа кхечахь и дог1у карарчу хенахь يسبح لله (Далла тасбахь до), олий. Х1ун ду цуьнан хьикмат? Сабунис иштта жоп ло: «Цигахь ишар ю массо а х1уманаш гуттар Далла тасбахь деш хиларна, цхьанна заманахь къаьсташ йоцуш – уьш гуттар Далла тасбахь деш хилла д1аяханчу заманахь, уьш гуттар Далла тасбахь деш хир ю т1ейог1учу заманахь а ».</p>"
4871,Цуьнан ду стигланийн а‚ лаьттан а паччахьалла. Цо дендо‚ Цо долуьйту. Иза массо а хIуманна тIехь ницкъ кхочуш ву.,
4872,Иза ву хьалхарниг а‚ тIаьхьарниг<sup>1</sup>а‚ гучахь<sup>2</sup> верг а‚ къайлахьверг<sup>3</sup>а. Иза ву массо а хIума хууш верг а.,"<p>Дела ву хьалхарниг а, т1аьхьарниг а – Дела хиларна юьхь а яц, латтарна чакхе а яц.</p> | <p>Гучахь верг – хьекъалца, делилашца И Дела вуйла хаьа массарна а. </p> | <p>Къайлахьверг – б1аьрса Далла т1е ца кхиа, хьекъална а Цуьнан куц билгалдаккха ца ло. Муслима а, Ахьмада а схьадаьккхинчу хьадисехь ду: «Хьо хьалхарниг ву – Хьол хьалха х1ума яц, Хьо т1аьхьарниг ву – Хьол т1аьхьа х1ума яц, Хьо гучахь верг ву – Хьуна т1ехь х1ума яц, Хьо хьуламехь верг ву – Хьуна лохахь х1ума яц».</p>"
4873,"Иза ву Ша кхоьллинарг стигланаш а‚ латта а ялх дийнахь. ТIаккха Иза дIанисвелира Iарша тIехь<sup>1</sup>. Цунна хаьа латта чу дуьйлург а‚ цу чуьра арадуьйлург а‚ стиглара охьадогIург а‚ цу чу айлург а. Иза шуьца ву, шу миччахьа а хилча а. И Дела аш дийриг гуш ву.","<p>Хьажа ""ТIахIа"" суратан 5 аят. التسهيل لعلوم التنزيل(3|445) ц1е йолчу шен чайна чохь Ибн-Касира яздо: «Цхьаболчу (1елам) наха д1анисваларшен гучахь (т1ехула) долчу маь1нина т1едигна, цхьа кхечара и даьстинакъасд(1алашо, цхьана х1уманна т1еверзар) маь1нехь, Делан х1окху аятах а тардина: ثم استوى الي السماء (Т1аккха И нисвелира стигланат1е). И иштта делхьара, Дала эр дара: ثم استوي الي العرش (Т1аккха И нисвелира 1аршана т1е). Кхузахь маь1на хийцош дерш къамелан дакъалгаш (предлогаш) الي (Т1е ), علي (Т1ехь) ду. Цхьа кхечара иштта даьстина:Цо доладира Шен мулк хиларца, Шен ницкъаца. Бакъдерг ду Дала бохучух тешар, мухаца хоьттуш. Ма хаза жоп делира Малика, шега цхьаммо оцунах хаьттича: «Д1анисвалар хууш ду, куц ца хууш ду, оцунах хиттар бид1ат ду»! Иштта аьлла ду Абу- Хьанифата а, Джа1фар ас-Садикъо а, Хьасан аль-Басречо а. «Д1анисвалар» бохучун маь1на ца доккхуш 1ад1ийна пайхамаран асхьабаш а, царна т1аьхьабаьзнарш а. Цундела аьлла Малика цунах лаьцна хиттар бид1ат ду,аьлча а, хьалха ца хилла, ца оьшу х1ума ду.</p>"
4874,Цуьнан ду стигланийн а‚ лаьттан а паччахьалла. Деле дIадерзо гIуллакхаш.,
4875,Буьйса денна чуйолуьйту Цо‚ де буьйсанна чудолуьйту. Иза ву хууш верг дегнашкахь дерг.,
4876,"Шу теша Делах а‚ Цуьнан элчанах а‚ харжаш е /Делан новкъахь − сагIа луш…/ Оха лело шайга еллачух<sup>1</sup>. Шух ийман диллинарш а, /Делан новкъахь/ харжаш йийнарш а − царна йоккха ял ю.","<p>جعلكم مستخلفين فيه иштта гочдар нийса хийти суна, х1унда аьлча, нехан долахь йолу х1ума бакъонца ерриге а Делан ю, Цо цаьрга цхьана ханна лело елла.</p>"
4877,"Шуна хIун ду ца теша Делах? − Элча ма вуй шу кхойкхуш шайн Кхиош-кхобучуьнга тешаре‚ Цо (""Ша вуй шун Дела"", олуш аш ""Ву Деллара"", олуш) шуьгара чIагIо ма эцна, шу муъмин нах делахь.",
4878,"Иза ву доссош верг Шен лега билгала аяташ шу арадахархьама боданера нуре. Баккъалла а, и Дела шуна къинтIераволург а‚ къинхетаме верг а ма ву.",
4879,Шуна хIун ду Делан новкъахь харж ца ян? Делан ма ду стигланийн а‚ лаьттан а ирс! Цхьатерра вац шух /Делан новкъахь/ харж йинарг толам<sup>1</sup>баккхале‚ тIом бинарг /цул тIаьхьа харжаш йинарг а‚ тIом бинарг а/. Царна вуно сийлахь-йоккха ял ю тIаьхьа харж йиначарал‚ тIаьхьа тIом биначарал. /Царна/ массарна а хазниг ваIда йина Дала. Дела аш дийриг дика хууш ву.,"<p>Макка яккхале. И хилла х1ижран 8-чу шарахь, Рамазан баттахь. Пайхамара (Д.с. х. ц.) Маккан мушрикунашца машар бина хилла 10 шарна (х1ижран 6-чу шарахь Хьудайбиятехь хилла барт). И барт тергал ца беш къурайшаша г1о дийра бани бакр олучу тайпанна бусалбанашца бертахь хиллачу хаза1ат олучу тайпанна т1елатарехь. Цигахь царах 20 стаг вийра.Т1аккха хаза1ат тайпано пайхамаре (Д.с.х.ц.) г1о дийхира. Ч1аг1онаш 1алаш еш хиллачу пайхамара (Д.с.х.ц.), царна жоп делира сихха. 10 эзарнал сов эскарца пайхамара Макка схьаяьккхира дуьхьало йоцуш. Цул т1аьхьа бусалба динан ницкъ алсамбелира и лело атта хилира.Цундела боху Дала кху аята чохь Макка схьаяккхале хьалха къахьегнарш а, и схьаяьккхинчул т1аьхьа къахьегнарш а цхьатерра бац.Хьалхалерчарна мела алсам хир бу.</p>"
4880,Мила ву Деле юхалург хаза декхар луш верг<sup>1</sup>? − Цо тIеттIа алсам доккхур ду Иза цунна‚ цунна хир ю сийлахь йолу ял а.,<p>Мила ву Деле юхалург хаза декхар луш верг? – Дала бохучу новкъа харжаш яр лерина Дала Шега юхалург декхар далар. Цунна алссам юхадерзор ду и Дала къематдийнахь.</p>
4881,"Оцу /къемат/дийнахь хьуна гур бу /хIай Мухьаммад/ и муъмин божарий и муъмин зударий шайн нур шайна хьалхахула‚ аьтту куьйган агIорхьара уьйдаш‚ /цаьрга олуш маликаша/: "" Кхаъ бу шуна тахана − бошмаш шайна бухахула хиш оьхуш долу. Цу чохь /шу/ гуттар лаьттар ду. Иза бу сийлахь-боккха толам!""",
4882,"Оцу дийнахь мунепикъ божарша а‚ мунепикъ зударша а эр ду тешаш хиллачаьрга: ""Хьовсийш тхоьга! Шун нурах нур оьцур дара Оха"". Олур ду: ""Юхадерза‚ лаха шайна нур!"" Царна (муъмин нахана а мунепикъ нахана а) юккъехь керт хIоттор ю шена неI йолуш‚ цунна чоьхьахула (муъмин нах болу агIо) къинхетам болуш‚ цунна арахала (мунепикъ нах болу агIо) Iазап долуш.",
4883,"Цаьрга кхойкхура цара (арахь болчара − мунепикъаша): ""Тхо шуьца дацара ткъа?"" Цара эр: ""ХIаъ‚ делахь а, шайн догIмаш питане лаьцира аш‚ /тхуна вон хиларе/ ладуьйгIира аш‚ /Делан ваIда/ шеконе лаьцира аш‚ лаамаша Iехийра шу Делан омра (Iожалла) далц‚ Делаца Iехийра шу Iехочо (шайтIано).",
4884,"Тахана оьцур бац шуьгара мах‚ ца тешаш хиллачаьргара а /оьцур бац/. Шун чугIойла − жоьжахати хир ю. Иза ю шун тIетовжийла. Ма вон дIадерзар ду-кх иза!""",
4885,Хан ца кхаьчна-те ийман диллинчарна шайн дегнаш муьтIахь хила Дела хьехорна‚ бакъдолчух доьссинчунна‚ уьш ца хила хьалха шайга жайна доссинчарах тера? Церан-м зама яхъелира − дегнаш /къизаллица/ чIагIделира церан. Царах дукханаш песакъ ма бу.,
4886,Шуна хаалаш‚ Дала латта дендо и деллачул тIаьхьа. Оха билгалдаьхна шуна аяташ‚ шу хир дац-те хьекъале.,
4887,"Баккъалла а, сагIа луш берш‚ божарий а‚ зударий а‚ Далла юхалург хаза декхар а делларш − Цо тIеттIа алсам доккхур ду царна /мела баларца/. Царна хир ю сийлахь ял а.",
4888,Делах а‚ Цуьнан элчанех а тешнарш − уьш бу бакъберш а‚ шайн Далла гергахь шахIидаш<sup>1</sup>а. Царна шайн ял а ю‚ нур а ду. Ткъа цатешнарш а‚ Тхан аяташ харцдинарш а − уьш бу жоьжахатин дай.,<p>Делан новкъахь белларш.</p>
4889,Шуна хаалаш: дуьненан дахар − ловзар а‚ эрна хан яйар а ду‚ хазахеташ шайга хьежар ду‚ вовшашна юккъехь кураллаш яр а ду‚ хьолехь а‚ доьзалехь а вовший юккъехь совбийлар а ду. ДогIех тера ду /иза/: и деача /лаьттах/ схьайолучу хIуманаша цецбоху керстанаш. ТIаккха уьш якъало‚ хьуна го уьш можаелла‚ тIаккха хуьлу уьш кагъелла. Эхартахь нуьцкъала Iазап ду /керстанашна/‚ Делера гечдар а‚ реза хилар а ду /муъмин нахана/. Ма дац и дуьненан дахар /цхьа / Iехаваларан хIума бен.,
4890,Сихло шайн Кхиош-кхобучуьнгара гечдаре а‚ ялсамане‚ шен шоралла стиглан а‚ лаьттан шораллах тера йолчу‚ ша кечйина йолчу Делах а‚ Цуьнан элчанех а тешаш хиллачарна. И Делан дозалла ду-кх‚ Цо ло и Шена луучунна. И Дела Шегахь сов доккха дозалла долуш ву-кх.,
4891,"Цхьа а бохам хир ма бац лаьттахь<sup>1</sup>а‚ шуьгахь шайгахь а /цамгар хиларца/ иза Оха хилийтале хьалха /Лавхь махьфуз/ жайна чохь язбелла болуш бен. Баккъалла а, иза Далла атта ду −",<p>Йокъана хиларца‚ мохк бегорца и. дI. кх.</p>
4892,/Иза ду/ шу гIайгIане ца хилийтархьама шух дIатилинчух‚ шу даккхий ца дедийтархьама Цо шуна деллачуьнца. Далла ца веза-кх массо а кура верг а‚ ша /наха/ хеставан лууш верг а‚−,
4893,"Ша бIаьрмециг волуш‚ нахана а бIаьрмециг хила бохуш омра деш волу. Милла а дIаверзахь /Делан некъах/ − баккъалла а, и Дела Ша хьал долуш а ву‚ хастаме а ву.",
4894,"Оха бахийтира Тхан элчанаш билгалонашца‚ доссира цаьрца жайна а‚ терза<sup>1</sup>а нах латтархьама нийсона тIехь. Оха доссира эчиг‚ шена чохь чIогIа ницкъ болуш‚ нахана пайданаш болуш‚ Далла хаархьама‚ мила ву Шена а‚ Шен элчанашна а гIо лоцуш верг, /и Дела/ шена гуш воццушехь. Баккъалла а, и Дела нуьцкъала верг а ву‚ веза верг а ву.",<p>Бакъдерг - харцдерг а‚ хьанал - хьарам а довзийтархьама.</p>
4895,Оха вахийтира Нухь а‚ ИбрахIим а‚ Оха хилийтира церан зуьрретехь пайхамаралла а‚ жайна а. Царах нисвелларг а ву‚ царах дукхаберш песакъ бу-кх.,
4896,ТIаккха церан лорах Оха бахийтира Тхан элчанаш. /Церан лорах/ Оха вахийтира Марьяман кIант Iийса‚ цуьнга делира Оха Инжил‚ цуьнан тIаьхьахIиттинчеран дегнашкахь хилийтира Оха дог-кIедалла а‚ къинхетам а. Дуьненан марзонах д1ахадар<sup>1</sup>− иза цара шаьш кхоьллина ду‚ Оха и лелор царна тIе ца диллина‚ Дела реза хилар лахар а бен‚ иза а тергал ца дина цара тергал дан ма дезза. Царах ийман диллинчарна шайн ял ели Оха. Царах дукхаберш песакъ бу-кх.,"<p>Дуьненан марзонах д1ахадар – 1аьрбийн маттахь: رهبانية . Насарийн динехь лелаш долу г1иллакх, Делан дуьхьа массо а дуьненан марзонах д1ахадар, бахам цалехар, зуда цаялор (маре цаяхар) т1едуьллуш долу. Оьрсашха: монашество. И г1иллакх насараша шайгара кхоьллина ду боху Дала. Юха царна бехк боккхуш, Дала боху цара и шайгара кхоьллинехь а, лело ма-деззара ца леладо.</p>"
4897,ХIай ийман диллинарш! Делах кхералаш‚ Цуьнан элчанах тешалаш − Цо Шен къинхетамах ши дакъа<sup>1</sup>лур ду шуна‚ Цо хуьлуьйтур ду шуна нур‚ цуьнца шу лелаш‚ Цо шуна гечдийр ду. И Дела гечдийриг а ву‚ къинхетаме верг а ву.,"<p>Хабар жайнан дайшка ду (жуьгташка а‚ насарашка а). Къинхетаман ши дакъа: хьалха шайн динехь йинчу Iамалан мела а‚ бусалба хиллачул тIаьхьа йинчу Iамалан мела а. Сабунис а, цхьа кхечара а и Делан къамел насарашка хилар ч1аг1 ца до. Царна хетарехь, ийман диллинарш, ч1ог1а Делах а кхоьруш, Делах а, Цуьнан элча Мухьаммадах а тешаш берш – царна алссам ял хир ю.</p>"
4898,/И хоуьйту Ас шуна / жайнан охIлана хаархьама Делан къинхетамах цхьанна а хIуманна тIехь шайна ницкъ кхочур боцийла<sup>1</sup>‚ къинхетам Делан карахь буйла: Цо ло иза Шена луучунна. И Дела Шегахь беза-боккха къинхетам болуш ву-кх.,"<p>Жайнан ох1ла (жуьгтий а, насараш а) дозаллаш деш хилла вехьий шайга а бен доссош ца хилла, элчанаш а шайна юккъера бен ца хилла, бохуш. Царна жоп луш, Дала боху и дерриг Шегахь ду, Шена луучуьнга ло Ша и, цунах къинхетам бой, х1инца Мухьаммад хаьржина Ша Шена элча.</p>"
4899,"Баккъалла а, хези Далла шен майрачух лаьцна хьоьга юх-юха а дуьйцуш йолчун дош<sup>1</sup>‚ цо Деле далхадо шен г1уллакх‚ и Дела хозуш ма ву шун шиннан къамел. Баккъалла а, и Дела хозуш верг а ма ву‚ гуш верг а ма ву.","<p>СаIлабатан йоI Хавла еънера, Делан салам хиларг, элча волчу арзе шен майрачо Самитан кIанта Авуса шега аьлла‚ бохуш: ""Хьо суна сан ненан букъах тера ю"". Цо хоьтту ша цунна хьарам юй‚ цуьнан нана санна, бохуш. Пайхамаро‚ Делера салам хуьлда цунна‚ церан Iадатехь ма хилла, хьарам ю хьо‚ аьлла. ТIаккха зудчо аьлла‚ шен бераш майрачуьнца дисахь, декъазадовлур ду‚ шеца дисахь −мацалла лийр ду‚ аьлла. Шен гIуллакх Деле делхина цо. ТIаккха Дала доссина и аяташ и жехIал Iадат дIадоккхуш.</p>"
4900,"Шух шайн зударшка ""шу тхуна тхан нанойн букъах тера ду""‚ бохурш − уьш церан наной ца хуьлу /цара иза бахарх/. Церан наной уьш бинарш<sup>1</sup>бен бац. Баккъалла а, цара дуьйцург ца деза дош ма ду‚ харцдерг ма ду. Баккъалла а, Дела /уьш дохкобевлла, и къа дитча/ бехк цабуьллург а ву‚ гечдийриг а ву.",<p>Бинарш – дуьненбаьхнарш.</p>
4901,"И шайн зударшка ""шу тхуна тхан нанойн букъах тера ду""‚ олурш‚ тIаккха шаьш аьллачунна тIе юхабоьрзуш берш<sup>1</sup>− цхьа лай азатваккха веза цара шаьш /майрачун а, зудчун а юкъаметтигца/ гергадахале. Цуьнца хьехам беш бу шуна. Дела аш дийриг сов дика хууш ву.",<p>Шайн зударий ца буьтуш‚ царца Iаш берш.</p>
4902,"И цакарийначо марха кхобур ду шина баттахь тIеттIа шаьш шиъ /майрачун а, зудчун а юкъаметтигца/ гергадахале. И ца магахь - кхузткъа мискачунна даа хIума лур ду. Иза ду шу Делах а‚ Цуьнан элчанах а тешийтархьама. Уьш Делан дозанаш ду /тIех ма довла царна/. /Делах/ цатешачарна лазош долу Iазап ду.",
4903,"Баккъалла а, Далла а‚ Цуьнан элчанна а /мостагIаллица/ дуьхьалбовлуш берш сийсазбийр болуш бу‚ царал хьалха хилларш сийсазбарх терра. Оха доссийна билгала долу аяташ. Цатешачарна сийсаза долу Iазап ма ду.",
4904,Оцу дийнахь Дала гIовтор бу уьш берриг /кешнаш чуьра/‚ Цо дуьйцур ду цаьрга цара дина хилларг /дуьненахь/. Дала тидам бина цунах‚ цара дицдина. И Дела массо а хIуманна тIехь теш ву-кх.,
4905,"Хьуна ца го: и Дела хууш ма ву стигланашкахь а‚ лаьттахь а мел дерг. Кханнан къайлахь хабар хир ма дац воьалгIаниг Иза волуш бен‚ пхеннан а − йолхалгIаниг Иза волуш бен. Цул /кIеззиг/ дерг а‚ цул дукха дерг а хир ма дац Иза цаьрца волуш бен, уьш миччахьа а хилчи. ТIаккха Цо цаьрга дуьйцур ду цара дина хилларг къематдийнахь. Баккъалла а, Дела массо а хIума хууш верг ма ву.",
4906,"Хьуна ца го и къайлаха хабар дийцар шайна ца магийна<sup>1</sup>хилларш? ТIаккха юха а тIебоьрзуш шайна ца магийна хиллачунна‚ вовшашка къайлаха хабарш дуьйцуш къа дарций‚ мостагIаллиций‚ элчанна Iесалла ярций. Хьо волчу шаьш баьхкича, хьоьга салам ло цара Дала хьоьга салам ца лучу кепара<sup>2</sup>. Шайга олу цара: ""ХIунда Iазап ца до вайна Дала вай бохучуьнца<sup>3</sup>?"" Кхачо ю царна жоьжахати − бōгур бу уьш цу чохь. Ма вōн дIавоьрзу меттиг ю-кх иза!","<p>Шайна и къайлах къамел дан дихкийна, хьарам дина хилларш.</p> | <p>Ца бешаш‚ сийсазвеш. Цара (жуьгтий бу и цо буьйцурш) салам луш хилла ألسام عليكم (""Ассам Iалайкум"") ""дIовш шуна""‚ олий.</p> | <p>“И пайхамар бакъхиллехьара, и Iазап дийр дара вайна,” олуш.</p>"
4907,ХIай ийман диллнарш! Шаьш къайлаха хабар дийцахь‚ ма дийца иза къаций‚ мостагIаллиций‚ элчанна Iесалла ярций. Аш дийца къайлаха хабар диканций‚ /Делах/ кхерарций. Шу кхералаш Делах‚ шу Шена тIе дIагулдийр долчу.,
4908,"Баккъалла а, къайлаха хабар дийцар шайтIанера ду ийман диллнарш пошме хилийтархьама. Царна цуьрриг зен дийр дац цо Делан пурбанций бен. Далла тIе тевжийла муъмин нах!",
4909,"ХIай ийман диллинарш! Шайга аьлча: ""Меттиг хилийта /дIасахилий/ мажлисехь‚ меттиг хилийта. Дала шорто йийр ю шуна. ""ХьалагIовта!"" аьлча, хьалагIовта. Дала лакхабоху шух ийман диллинарш а‚ шайна Iилма делларш а даржаца. И Дела аш дийриг сов дика хууш ма ву.",
4910,"ХIай ийман диллинарш! Аш къайлаха хабар дийцинехь элчанна хьалхахь, цу шайн къайлаха хабарна хьалхадаккхалаш сагIа<sup>1</sup>. Иза шуна дика а ду‚ вунō цIена а ду. И /сагIа/ шуна ца карадахь − тIаккха баккъалла а, и Дела гечдеш верг а ву, къинхетаме верг а ву.",<p>И омра тIаьхьа дIадаьккхина.</p>
4911,Шу кхийрира шайн къайлаха хабарал хьалха сагIа даккха? /Шуьгахь и доцу дела/. ТIаккха аш иза ца дахь‚ − Дала шуна гечдина (шуна тIера дIадаьккхи и омра) − ламаз хIоттаде‚ закат а ло‚ Далла а‚ Цуьнан элчанна а муьтIахь хила. (Цуьнца кхачо хир ю пайхамарна хьалхахь къайлаха хабар дийцале хьалха сагIа даккхарх). И Дела дика хууш верг ву аш дийриг.,
4912,"Хьуна гой и Дела шайна оьгIаз ваханчу къомаца<sup>1</sup>доттагIалла лелош берш? Уьш<sup>2</sup>шух бац‚ царах а бац. Харцдолчунна тIехь дуй боуш бу уьш, шайна хуушехь.",<p>Уьш хилла Мадинатехь бехаш болу мунепикъаш цигарчу жуьгташца бусалбанашна дуьхьал уьйранаш туьйсуш.</p> | <p>Мунепикъаш бусалбанаш бац я жуьгтий бац.</p>
4913,"Дала кечдина царна чIогIа Iазап. Баккъалла а, ма вōн хили-кх цара деш хилларг.",
4914,Цара лецира шайн дуйнаш<sup>1</sup>/нехан довах а‚ бехках а‚ шайн къинойх/ дуьхьало йина‚ иштта цара дIатилира /нах/ Делан некъах. Царна сийсаза долу Iазап ду-кх.,"<p>Мадинатан мунепикъаша дуйнаш боура, шаьш бусалбанаш ду, бохуш, шайна бусалбанашка бохам ца байта. Дагахь ийман ца хилла церан.</p>"
4915,"Х1умма хьалхадоккхур дац Делера церан хьоло а, церан доьзало а<sup>1</sup>. Уьш /жоьжахатин/ цIеран дай бу-кх. Уьш цу чохь гуттар хир бу.","<p>Далла хьалхахь цхьанна хIуманца царна пайден хир дац церан /дуьненахь гулдина хилла/ даьхни а, церан доьзал а.</p>"
4916,"Цхьана дийнахь Дала хьалагIовтор бу уьш берриг‚ тIаккха цара Цунна дуйнаш боур бу, шуна шаьш дуйнаш баарх терра. Царна моттур ду шаьш цхьана бухана тIехь ду. Ткъа, баккъалла а, уьш бац харцлуьйш берш?!",
4917,ШайтIано доладина царна тIехь‚ цо дицдайти цаьрга Дела хьехавар. Уьш шайтIанан тōба ю. Ткъа шайтIанан тōба яц гIорасазниг (эшнарг)?,
4918,"Баккъалла а, Далла а‚ Цуьнан элчанна а /мостагIаллица/ дуьхьалбуьйлурш − уьш бу-кх уггар сийсазхиллачарна юккъехь.",
4919,"ДIаяздина Дала: ""Тоьлур ву Со а‚ Сан элчанаш а"". Баккъалла а, Дела нуьцкъала верг а ву‚ веза верг а ву.",
4920,"Хьуна карор бац Делах а‚ тIаьхьарчу дийнах а тешаш болу нах шайна дукхабезаш Далла а‚ Цуьнан элчанна а дуьхьалбуьйлуш берш‚ уьш церан дай хиллехь а‚ я кIентий хиллехь‚ я вежарий хиллехь‚ я церан гергара хиллехь. Уьш бу Цо шайн дегнашкахь ийман яздинарш‚ Цо чIагIбинарш Шегара сица. Цо бухкур бу уьш бошмашка‚ шайн бухахула хиш лелаш долчу‚ уьш цу чохь гуттар лаьтташ. Дела реза хили царна‚ уьш реза хили Цунна. Уьш бу Делан тōба. Ткъа, баккъалла а, Делан тōба − и яц яккхийедар ерг?! / Ю, Деллара!/",
4921,Тасбахь дина Далла стигланашкахь мел долчо а‚ лаьттахь мел долчо а. Иза веза верг а ву‚ хьукам /нийса/ деш верг а ву.,
4922,Иза ву Ша арабаьхнарг жайнан охIлах цатешнарш<sup>1</sup>хьалхарчу дIалахкарехь<sup>2</sup>. Шуна ца моьттура уьш арабовлур бу. Царна моьттура шайн /тIеман/ гIопаша лардийр ду шаьш Делах. Дела т1екхиара<sup>3</sup>царна шайна дага а ца догIучухула. Церан дегнашка кхерам тесира Цо − дохадеш шайн цIенош шайн куьйгашца а‚ муъмин нехан куьйгашца а. Хьехам хилийта шайна цунах‚ хIай бIаьрсадерш!,<p>Уьш хилла Мадинатехь бехаш хилла болу жуьгтийн бану Надир тайпан нах. Бусалбанашна кхерам туьйсура цара Ухьудехь тIом хиллачул тIаьхьа ( х1ижран 3 шеран шаввал бутт).</p> | <p>Цигара дIалехкира уьш цхьаберш Шама‚ цхьаберш Хайбаре ( х1ижран 4 шеран рабиI аль-аввал беттахь).</p> | <p>Дела т1екхиара −Делан ницкъ беара.</p>
4923,"Дала царна ца яздинехьара махкара арабахар, Iазап дина хир дара царна дуьненахь. Царна эхартахь а цIеран Iазап ду.",
4924,"Иза ду цара дуьхьало ярна Далла а‚ Делан элчанна а. Милла велахь Далла дуьхьало еш верг − баккъалла а, Дела ч1ог1а ву-кх таIзар дарехь.",
4925,Аш хадийна долу хурманан дитт‚ я дитина дерг шен орамий тIехь<sup>1</sup>− Делан пурбанца ду‚ песакх нах сийсазбарна а.,"<p>Стоьмийн дитташ теда ца магадо исламо тIамехь а‚ делахь а, кхузахь мостагIчунна гIело ярхьама магийна хилла. Жуьгташа бусалбанашна бехк баьккхина хилла цара уьш тедарна.</p>"
4926,Дала Шен элчанна /аш т1ом ца беш / елла цаьргара<sup>1</sup>хIонс<sup>2</sup>− шуна ца кхийтира цунна тIаьхьа лахка говраш а‚ эмкалш а‚ амма Дала ло урхалла Шен элчанашка Шена луучунна тIехь. Дела массо а хIуманна тIехь ницкъ кхочуш ву.,"<p>Жуьгтийн бани Надир олучу тайпанера; духьало ца еш муьтIахь хилира уьш бусалбанашна.</p> | <p>Х1онс – кхузахь 1аьрбашха فيئ Файъунаьлла ду. Цуьнан а, 8-чу суратехь ((ألأنفال юьйцучу х1онсан а (1аьрбашха: غنيمةГ1аниматун) башхалла ю. Кхузахь юьйцу х1онс - файъун (فيء) бусалбанашна т1ом ца беш керстанашкара караеана х1ума ю, цара маслахьтана шаьш д1аелларг санна. Иза пайхамара (Д,с.х.ц.) шена луучу кепара йоькъуш хилла. Ткъа «ألأنفال» суратехь юьйцу х1онс – г1аниматун (ألغنيمة) т1емалоша т1ам т1ехь яьккхинарг ю. Цуьнан хьукам деана «ألأنفال» сурата чохь: цунах пхи дакъа дича, диъ дакъа и яьккхинчу т1емалочунна д1алуш хилла, важа цхьа дакъа пайхамаро (Д.с.х.ц.) йоькъуш хилла оьшучарна.</p>"
4927,"Дала Шен элчанна яртийн нахера<sup>1</sup>схьаяьккхина елла хIонс ю Далла<sup>2</sup>‚ Цуьнан элчанна‚ /пайхамаран/ гергарчарна‚ боберашна‚ мискачарна‚ некъахочунна шух хьал долчу нехан долахь ца хилийтархьама. Элчано деънарг схьаэца‚ цо ца магийнарг дита: Делах кхералаш. Баккъалла а, и Дела чIогIа ву-кх таIзар дарехь.",<p>Мадинатана гонахьа хилла йолу жуьгташа доладеш хилла йолу ярташ.</p> | <p>Цуьнан хьукам ду и Делан хилар – Цо Шена луучу д1алур ю.</p>
4928,"МухIажирийн пекъар нахана а /ю и хIонс/‚ шайн цIенойх а‚ бахамах а арабехна хилла болчу‚ цара Делера къинхетам а, резалла а лахарна‚ Далла а‚ Цуьнан элчанна а гIо дарна. Уьш бу бакъберш.",
4929,"Царал<sup>1</sup>хьалха шайн цIенош хилларш‚ иймана чохь чIагIбелларш<sup>2</sup>- безаш бу шайна тIе баьхкинарш<sup>3</sup>‚ царна ца карайо шайн дегнашкахь /мухIажиршна<sup>4</sup>еллачу хIонс бахьанехь/ хьагI‚ шайл а уьш совбоху цара, шайгахь пекъаралла хиллехь а<sup>5</sup>. Шен дегI бIаьрмецигаллах лардинарг − уьш бу-кх баккхийбедар берш.","<p>Шайна тIе баьхкинчу мухIажирунел.</p> | <p>Мадинатан бахархой.</p> | <p>МухIажирунаш −Маккара элчанца Мадинате д1акхелхинарш.</p> | <p>Шайл а уьш совбоху цара, шайгахь пекъаралла хиллехь а</p> | <p>Шайл а уьш( МухIажираш −Маккара элчанца Мадинате д1акхелхинарш)совбоху цара, шайгахь пекъаралла хиллехь а.     И аят доссоран бахьана дийцира шина шайхо (Муслима а, Бухарис а) Абу- Х1урайратах: «Цхьа стаг веара Делан элчанна т1е, ша дукха ч1ог1а меца ву бохуш. Цо шен цхьана зудчунна т1е бохуьйтуш массарна а т1е бахийтира, хоьттуш яа х1ума юй вайгахь, бохуш? Массара а элира: хи доцург х1ума яц-кх вайгахь, аьлла. Делан элчано кхайкхар дира шен гонахь болчаьрга: тховса х1окхунна хьошалла динчух Дала къинхетам бийр болуш бу-кх, аьлла. Цунна жоп делира цхьана Мадинатан вахархочо. Ансараша хаза т1елаьцира шайна т1е баьхкина мух1ажираш, массо а кепара царна аьтто беш, шайн долахь дерг, шайна оьшшушехь, царна луш. Ансарех вара шен долахь болчу зударех цхьаъ юьтий, мух1ажире ялойташ верг а.</p>"
4930,"Царал тIаьхьа баьхкинарш а, олуш: ""Веза Дела‚ гечделахь тхуна а‚ ийманца тхол хьалхабевллачу тхан вежаршна а‚ ма хилийталахь тхан дегнашкахь ийман диллинчаьрга цабезам. Веза Дела‚ баккъалла а, Хьо ву-кх /тхуна/ къинтIерволург а, къинхетаме верг а"" /хьакъ бу шайна х1онсах дакъа кхача/.",
4931,"Хьуна гирий и мунепакъ нах, шаьш олуш жайнан охIлах ца тешаш хиллачу шайн вежаршка: ""Шу арадаьхна хиллехьара‚ даннē а тхо а арадовлур дара шуьца. Шуна дуьхьал цхьанна а цкъа а муьтIахь хир дацара тхо. Шуьца тIом бинехьара − шуна даннē а гIо дийр ма дара оха"". Дала тешалла до‚ баккъалла а, уьш харцлуьйш ма бу‚ аьлла.",
4932,"Уьш арабаьхча‚ цаьрца арабовлур а ма бацара уьш. Цаьрца тIом бийча − царна гIо дийр ма дацара цара. Цара царна гIо дийчи а, юхбовлур ма бара уьш (бовдур ма бара уьш)‚ тIаккха /церан/ гIо царна хир ма дацара.",
4933,Шу ма ду церан дегнашкахь Делал а тIех кхераме. Иза уьш кхетам боцу къам долу дела ду.,
4934,Цара шуьца тIом бийр бац массара а цхьана чIагIйина ярташкахь бен я пений тIехьахь бен. Церан ницкъ вовшийн юккъехь чIогIа бу. Хьуна моьтту уьш цхьана бу. Церан дегнаш декъаделла ду. Иза − уьш хьекъал доцу къам долу дела ду.,
4935,Дукха хан йоццуш шайл хьалха хиллачарах тера бу уьш: шайн гIуллакхан бāла Iевшира цара. Царна хир ду лазош долу Iазап а /эхартахь/.,
4936,"ШайтIанах тера бу уьш, ша аьллачу адаме: ""/Делах/ цатешарг хила!"" Иза /Делах/ цатешарг хилча, цо элира: ""Баккъалла а, со цIени ду хьох. Баккъалла а, со кхоьру Делах − Iаламийн Дех!""",
4937,"Цу шиннан (мунепикъийн а, жугтийн динан цатешачеран а) тIаьхье хилира и шиъ жоьжахатехь хилар‚ цу чохь гуттар а лаьтташ. Иза бу зуламхойн бекхам.",
4938,"ХIай ийман диллинарш! Делах кхералаш. Хьожийла са<sup>1</sup>‚ ша хIун кечдина-те кханенна. Шу кхералаш Делах. Баккъалла а, Дела сов дика хууш ву аш дийриг.",<p>Са – кхузахь: адам.</p>
4939,Шу ма хилалаш Дела вицвинчарах тера - тIаккха Цо бицбайтира цаьрга шаьш а. Уьш песакъ нах бу.,
4940,Цхьатерра бац жоьжахатин дай а‚ ялсаманин дай а. Ялсаманин дай − уьш бу тоьлларш!,
4941,"Оха хIара Къуръан доссийна хиллехьара ламане, хьуна гур ма бара иза д1атебелла баьдда Делах кхерабаларна. ХIара масалш Оха дāладо нахана, цара ойла яхьара аьлла.",
4942,Иза АллахI (цхьа Дела) ву‚ кхин дела вац Иза воцург. Хьуламехь дерг а‚ гучахь дерг а хуург ву Иза. Иза сов къинхетаме верг а‚ къинхетаме<sup>1</sup>верг а ву.,"<p>Сов къинхетаме верг (ألرحمان), Къинхетаме верг (ألرحيم) – Делан ц1ерш-сибаташ. Оцарах лаьцнарг деана хьалхарчу (ألفاتحة) суратан т1етовжарехь.</p>"
4943,"Иза АллахI ву‚ кхин дела вац Иза воцург. Паччахь ву Иза‚ /массо а боьхачу, кхоьллинчу сибатех, кхачамбацарех/ ц1ена верг ву‚ /Шен халкъана/ машар /луш/ верг ву‚ /Шен элчанашка цаьргахула Шен му1жизаташ гучудахарца нахе/ ийман дуьллуьйтуш верг ву‚ /массо а х1ума/1алашдийриг ву‚ веза верг ву‚ нуьцкъала верг ву‚ /вāла хьакъ долуш/ кура верг<sup>1</sup>ву. ЦIена ву Иза /Шеца/ цара накъост лацарх.","<p>Куралла халкъалахь вōн, сийсазаллин сибат лоруш ду. Куравала хьакъ вац цхьа а. Массо а Далла хьалхахь жопе узур волуш ву, ткъа жопе узург кура хила там бац. Куралла деккъа Делан сибат ду.</p>"
4944,"Иза АллахI ву‚ Кхоллархо ву Иза‚ йоцучуьра хIуманаш хуьлуьйтург а ву Иза, сурт хIоттош верг а ву /Ша кхуллучу х1уманан/. Цуьнан хаза цIерш а ю. Цунна тасбахь деш ду стигланашкахь мел дерг а‚ лаьттахь мел дерг а. Иза веза верг а ву‚ хьукам /нийса/ деш верг а ву.",
4945,"ХIай ийман диллинарш! Ма лийца Сан мостагI а‚ шун мостагI а доттагIий<sup>1</sup>‚ аш цаьрга безам а кхийдабеш. Цара керста ма дина шуьга деана долу бакъдерг‚ шаьш аравоккхуш элча а‚ шу а /цIеношкара/ деккъа шу Делах − шаьш Кхиош-кхобуш волчух тешаш долу дела. Шу арадевлича гIазотана Сан новкъахь‚ Сан реза хилар лоьхуш /ма лийцалаш керстанаш шайна доттагIий/. Аш /дегнашкахь/ хьулбора цаьрга безам, Со дика хууш ву аш хьулдинарг а‚ аш дIахьединарг а. Шух иза деш верг тилавелла ву нийсачу некъах.","<p>ХьатIиб бин Аби БалтаIа ц1е йолчу мухIажиро яздина хилла Маккахь болчу шен гергарчу керстанашка кехат‚ пайхамаран къайленаш юьйцуш, иза Макка яккха кечлуш волуш. Цо иза цхьана Макка йоьдучу зудчуьнца (цуьнан ц1е цхьадолчу дийцаршкахь Сарат хилла аьлла ду, цхьа кхечахь – Джарадат) дIадохьуьйтуш хилла. Дела элчано (шега Джабраилехула) хаийтинчул тIаьхьа Iела а‚ Зубайр а‚ Микъдад а бахийтина и кехат схьадаккха аьлла. Ша Iелас кхеринчул тIаьхьа цо и кехат схьадаьккхира кIажарий юккъера. ХьатIиба и лелина ца хилла пайхамаранна зен дан лууш‚ деккъа шен Маккахь болчу гергарчу нахах къахеташ бен. Цундела Делан элчано гечдина цунна и гIалат.</p>"
4946,Шуна тIехь шайна аьтто баьлча – шуна мостагIий хуьлу царах‚ шуна тIекхийдадо шайн куьйгаш а‚ шайн меттанаш а /шуна/ зен дарца‚ царна лиира аш /и бакъдерг/ керстадойла.,
4947,Банне а шуна пайда бийр ма бац шун гергарлонаша а‚ шун доьзалша а<sup>1</sup>къематдийнахь: Цо къастам бийр бу шуна юккъехь. И Дела аш дийриг гуш ма ву.,"<p>Мадинате д1акхелхинчу бусалбанийн гергара нах бисна хилла Маккахь. Шайна та1зарш динчу, дин бахьанехь шаьш махкара арадаьхначу керстанашца доттаг1алла лело г1ерташ хилла бусалбанаш цара шайн гергарчу нахана зен дан кхоьруш.</p>"
4948,"Хаза масал ма хилира шуна ИбрахIимехь а‚ цуьнца хиллачаьргахь а‚ цара аьлча шайн нахе: ""Тхо цIени ду шух а‚ аш шайна, Дела а витина, Iибадат дечу хIуманех а. Оха шуна керстаналла дина. Тхуний‚ шуний юккъехь мостагIалла ю‚ оьгIазло а ю гуттарена аш веккъа цхьана Деле ийман диллалц"". ИбрахIиман шен дега аьлла цхьа дош доцург /цунах масал ма эца/: ""Данне а хьуна гечдар доьхур ду ас Деле‚ /хIетте а/ Делера хьуна цхьанна хIуманна доладеш-м вац со"". /Цара − ИбрахIима а‚ цуьнан накъосташа а доIа дора/: ""Тхо Кхиош-кхобуш волу тхан Дела! Хьуна тIетевжи тхо‚ Хьуна тIедирзи тхо‚ Хьуна тIе ду-кх тхан дIадерзар а.",
4949,"Тхо Кхиош-кхобуш волу тхан Дела! Тхьох питна ма делахь цатешначарна‚ Ахь гечделахь тхуна‚ тхо Кхиош-кхобуш волу тхан Дела. Баккъалла а, Хьо ву-кх веза верг а‚ хьукам /нийса/ деш верг а"".",
4950,"Шуна хили цаьргахь хаза масал − Деле а‚ къематдийне а дог дохуш волчунна. /Оцунах/ милла а дIаверзахь − баккъалла а, и Дела хьал долуш а ву‚ хастаме а ву.",
4951,Тарло Дала шуна а‚ царах аш шайца мостагIалла лелош йолчарна а юккъехь безам хилийта. Дела ницкъ кхочуш ву. И Дела гечдийриг а ву‚ къинхетаме верг а ву.,
4952,"Дала ца магош дац шуна дин бахьанехь шуьца тIом ца бинчарна а‚ шу шайн цIеношкара ара ца даьхначарна а диканиг дан а‚ аш цаьрца нийсо ян а. Баккъалла а, Далла беза нийсо еш берш<sup>1</sup>.","<p>И аят доссаран бахьана ду: Абу Бакран йо1ан Асмаан нана Къутайла (цу хенахь и керста хилла) еъна хилла шен йо1 йолчу, совг1аташ а дахьаш.Асмаана ца лиъна и шен нана керста шен ц1а чу йита а, цуьнгара совг1аташ къобалдан а. И яхана шен йиша пайхамаран зуда 1аишат йолчу пайхамаре хатта. Т1аккха доьссина и аяташ. Пайхамара аьлла Асмаэ хьан нана чу а йита,цо деъна совг1аташ а схьаэца, лийра а лийра. Кху аято а, буха дог1учо а боху: бусалбанашца т1ом ца беш, царца маьрша бехаш болчу керстанашца дика хила, лийра базачахь уьш лийра а лира, царца нийсо а лелае. Дала ца магадо дин бахьанехь бусалбанашца т1ом беш болчарах а, бусалбанаш шайн ц1еношкара арабохучарах а, уьш арабаха г1одечарах а доттаг1ий лийца. Уьш бусалбанийн мостаг1ий бу.</p>"
4953,"Боккъалла а, Дала ца маго шуна дин бахьанехь шуьца тIом биначарах‚ шу шайн цIеношкара арадаьхначарах‚ шу арадахарна тIехь гIодиначарах аш шайна доттагIий лийца. Царах доттагIий луьйцуш берш − уьш зуламхой бу.",
4954,"ХIай ийман диллинарш! Шуьга баьхкича бевдда муъмин зударий − зēлаш уьш, Далла-м дика хаьа церан ийман. Шайна хааделча уьш муъмин буйла, − уьш керстанашка дIа ма берзабелаш<sup>1</sup>. Уьш (и муъмин зударий) царна (керстанашна) хьанал бац. И (керста нах) а бац царна (зударшна) хьанал. ДIало царна (цу зударийн хиллачу керста марошна) цара йина харж (цара зударшна делла хилла долу урдо). Къа дац шуна аш уьш шайна балийча, царна шайн мах (урдо) дIа а делла. Аш ма лийца ца тешаш болчу зударшца /зудчун-майрачун/ уьйранаш (аш ма кхаба и керста зударий). Аш еха цаьргара шаьш йина харж<sup>2</sup>. Цара а юьхийла шаьш йина харж /шуьга<sup>3</sup>/. Иза ду Делан хьукам: Цо до шуна юккъехь хьукам. Дела хууш верг а ву‚ хьукам /нийса/ деш верг а ву.","<p>Абу Му1ит1ан к1антан 1укъбатан йо1 Уммул Кулсум, бусалба дин т1елаьцна, Мадинате еъна бусалбанашна т1е. Цуьнан ши ваша веъна пайхамарна т1е и шайга д1ало, бохуш. Бусалбашна а, керстанашна а юккъехь хиллачу Хьудайбиййат бартаца пайхамара керстанашкара ведда венарг, и бусалба велахь а, царга д1авала везаш хилла. Кхузахь Дала керстанашкара едда еана зуда-стаг, телла а теллина и бусалба юйла хиъча, царга д1а ма ло боху. Бусалба зуда керстанехь хила мегаш дац (хьарам ду).</p> | <p>Делах тешаш йоцу зуда шайн нахе дIайохуьйтуш шаьш цунна тIехь йина харж (урдо) схьаеха.</p> | <p>Нагахь санна, ийман а диллина, церан зударий тIебаьхкича‚ тIаккха аш уьш балийча.</p>"
4955,Шун зударех цхьаъ дIаяхча цатешачаьрга‚ ткъа аш тIом бина хIонс яккхинехь − дIало шайгара зударий дIабаханчарна цара йина харжаца нислург /хIонсах/<sup>1</sup>. Шу кхералаш /и нийсо ца ян/ Делах‚ шаьш Цунах тешаш долчу.,<p>И хьукам лелийра бусалбанаша цатешачаьрца а‚ вовшашца а юьхьанца‚ тIаккха иза айдира (дIадаьккхира).</p>
4956,"ХIай пайхамар! Хьуна тIе баьхкича муъмин зударий хьоьца дуйца барт бан /динан агIонаш ларъян/ шаьш Делаца цхьанна хIуманца накъост цалацарна тIехь‚ шаьш /хIума/ цалачъкъорна тIехь, зина цадарна тIехь‚ шаьш шайн бераш цадайарна<sup>1</sup>тIехь‚ шаьш цадахьарна тIехь эладита, шаьш иза кхуллуш шайн куьйгий а‚ когий а хьалха (шен майрачунна дина доцу бер цунна тIе ца кхуссуш<sup>2</sup>)‚ шаьш дикачу хIуманна тIехь хьуна Iесалла цаярна тIехь − царца и дуйца барт бе‚ царна Деле гечдар деха. Баккъалла а, и Дела гечдийриг ву‚ къинхетаме верг ву.","<p>Ибн-Касиро аьлла оцу аято чулоцу бер дуьненчу даьллачул т1аьхьа дайар а, цхьаболчу 1аьрбаша жех1ал заманчохь мацаллах я сийсазаллах кхоьруш дойуш ма хилла, иштта бер ненан кийрахь долуш дер а муьлххачу кепара.</p> | <p>Кхузахь Далла луург нахаца лелар дац – иза хьалха хьахийна Цо. Цхьаболчу бераш ца хуьлучу зударша шаьш мароша битарх кхоьруш нехан д1акхиссина бераш далош хилла уьш шайн маройн ду бохуш. И хьарам деш ду Дала. Амма иштта бераш, шайн ду бохуш харц ца луьйш, кхабар - мēла хуьлу дика г1уллакх ду.</p>"
4957,ХIай ийман диллинарш! Аш доттагIий ма лийца шайна Дела оьгIазваьлла къам. Цара дог диллина эхартах‚ цатешачара дог диллина хиларх терра кешнийн дайх (уьш денбина гIовторах).,
4958,Далла тасбахь дина стигланашкахь мел долчо а‚ лаьттахь мел долчо. Иза веза верг а‚ хьукам /нийса/ деш верг а ву.,
4959,ХIай ийман диллинарш! Аш хIунда дуьйцу шаьш деш доцург<sup>1</sup>?,<p>Муъмин нах хилла шайна тIе гIазот дилхьара бохуш‚ Ухьудехь тIом болчу хенахь уьш гIазотах юхабевлира. ТIаккха доссина Дала иза.</p>
4960,Йоккха хилла оьгIазло Далла гергахь аш āлар шаьш деш доцург.,
4961,"Баккъалла а, Далла беза Шен новкъахь тIом беш берш цхьа могIа бина, шаьш чIагIйина гIишло санна.",
4962,"Мусас ма элира шен къоме /ахь хьахаде иза‚ хIай Мухьаммад‚ хьан нахе/: ""ХIай сан къам‚ аш хIунда суна халахоьтуьйту? Шу хууш ма дуй со шуьга /ваийтина/ Делан элча вуйла"". Уьш /бакъдолчух/ дIабирзича − Дала дIадерзира церан дегнаш /бакъдолчух/. Дала нис ца до песакъ къам.",
4963,"Марьяман кIанта Iийсас ма элира‚ /ахь дагадайта иза хьан нахе‚ хIай Мухьаммад/: ""ХIай Исраилан кIентий! Баккъалла а, со шуьга /ваийтина/ Делан элча ву-кх‚ бакъдеш сол хьалха хилла Таврат а‚ кхаъ боккхуш сол тIаьхьа вогIур волчу элчанца, шен цIе Ахьмад<sup>1</sup>йолуш"". ТIаьхьа иза шайга веъча билгалонашца‚ цара элира: ""ХIара билгала бозбуунчалла ду"".","<p>Ахьмад‚ Мухьаммад −вайн пайхамаран цIерш. حمد (хасто) – олучу орамах схьаевлла уьш. Церан маь1на ду: "" вуно хастаме верг""‚ «т1ех дукха хестош верг». Хьалха грекийн маттахь яздина хиллачу Инжилчохь ""Periclotos"" аьлла хьахийна ву иза. Ингалс маттахь долчу Инжилчохь цунах ""Comforter"" аьлла‚ оьрсийн маттахь и гочдийна ""Утешитель"" (Евангелие от Иоанна‚ XI‚ 16; XV‚ 26; XVI‚ 7). И грекийн дош герга ду Iаьрбийн ""Ахьмад"" дашна. Цуьнан маьIна ""Хастаме"" бохург ду. Цо къеггина гойту вайна Дала Инжилчохь Мухьаммад (Д.с.х.ц.) ваийтар хьахийна хилар.</p>"
4964,Мила ву зуламе ша Далла тIехь харцдерг кхоьллина волчул‚ ша /Далла/ муьт1ахь хиларе (ислам дине) кхойкхуш а волуш? Дала нис ца до зуламе къам.,
4965,"Уьш лууш бу шайн багенашца Делан нур дайа. Дала кхочушдо Шен нур, цатешачарна и мел ца дезахь.",
4966,"Иза ву вахийтинарг Шен элча нийсачу некъаца а‚ бакъдолчу динца и толийтархьама массо а дина тIехь, мушрикунашна иза мел ца дезахь а.",
4967,"ХIай ийман диллинарш! Ас нисдой шу йохка-эцарна тIе, цо шу кIелхьарадохур долуш лазош долчу Iазапах? /Иза :/",
4968,"Шу Делах а‚ Цуьнан элчанах а тешар ду‚ аш Делан новкъахь къахьегар<sup>1</sup>ду шайн бахамца а‚ синошца а. Иза дика ду шуна, шу хууш хиллехь.",<p>Кхузахь «Къахьегар» аьлла гочдеш ду Делан дош تجاهدون (туджāх1идуна). И схьадаьлла جاهد джāх1адабохучух. К1рггара оцунах лаьцнарг хьалха деана. Цуьнан коьрта маь1на ду къийсам латтабар.</p>
4969,Цо (Дала) гечдийр ду шуна къинош‚ чудохуьйтур ду бошмашна‚ шайна бухахула хиш оьхуш долчу‚ Iадн ялсаманин цIенчу гIишлошна. Иза сийлахь-боккха толам бу-кх!,
4970,"Кхин /ниIмат хир ду/, шуна ша дезаш долу − Делера гIо а‚ гергара толам а. Ахь кхаъ баккха муъмин нахана.",
4971,"ХIай ийман диллинарш! Шу хилалаш Делан гIоьнчий, Марьяман кIанта Iийсас шен мутаIелимашка аьлла хиларх терра: ""Муьлш бу Делан аг1оргахьа сан гIоьнчий?"" МутаIелимаша элира: ""Тхо ду Делан гIоьнчий"". Исраилан кIентех цхьана тобано ийман диллира‚ /кхечу/ тобано керстаналла дира. ТIаккха Оха чIагIбира ийман диллинарш церан мостагIчунна тIехь − уьш хилира толам баьккхинарш /делилашца а, билгалонашца а/.",
4972,Ша паччахь волчу‚ Ша /массо а кхачамбацарех/ ц1ена волчу‚ Ша веза волчу‚ Ша хьукам /нийса/ деш волчу Далла тасбахь деш ду<sup>1</sup>стигланашкахь мел дерг а‚ лаьттахь мел дерг а.,"<p>Тасбахь деш ду – кхузахь и деана карарчу хенехь (يسبح ) и карладаккхархьама, гуттар деш долу г1уллакх дуйла хаийтархьама. Тасбахь дар – Дела массо а кхачамбацарех ц1анвар, Дела вазвар.</p>"
4973,Иза ву Ша ваийтинарг йоза ца хуучу нахехь<sup>1</sup>церан шайна юккъера элча‚ цо царна дуьйцуш Цуьнан аяташ‚ уьш цIанбеш‚ царна Iамадеш жайна а‚ хьикмат<sup>2</sup>а‚ уьш хьалха хиллехь а билгалчу тиларчахь.,"<p>Кхузахь Далла луург −Бадавера, аьлча а, кхелхаш лела Iаьрбий бу‚ шайн йоза ца хилла болу, жуьгташка а‚ кхечаьрга а хьаьжча. Церан юккъера ваийтина Мухьаммад пайхамар.</p> | <p>Хьикмат – хьекъалалла.</p>"
4974,"/Нахах/ кхечарна<sup>1</sup>а /дуьйцу цо Делан аяташ/, шаьш царах (хьалха Мухьаммад пайхамарна гонахь хиллаболчарах) ца кхиъна болчу. Иза веза верг а ву‚ хьукам /нийса/ деш верг а ву.","<p>Цуьнан маь1на ду: Мухьаммад элча вина вахийтина шен заманчахь хиллачаьрга а, къематде далц цул т1аьхьа мел бог1ур болчаьрга а.</p>"
4975,Иза Делан дозалла (сий) ду‚ Цо ло иза Шена луучунна. Дела Шегахь сийлахь-доккха дозалла долуш ву.,
4976,Шайна тIе Таврат диллинчеран<sup>1</sup>‚ тIаккха иза д1а цадихьинчеран<sup>2</sup>масал ду жайнаш хьочу виран<sup>3</sup>масалх тера. Вон ду-кх Делан аяташ харцдинчу къоман масал. Дала нис ца бо зуламе нах.,<p>Шайга Таврат доссийна хилла болу Исраилан кIентий −жуьгтий.</p> | <p>Цу Таврата чохь дерг кхочуш цадинчеран.</p> | <p>Ша хьош долу жайнаш деша ца хууш йолчу.</p>
4977,"Ахь āла: ""ХIай жуьгтий (-н динехь) хилларш! Шу моьттуш делахь шаьш Делан доттагIий ду<sup>1</sup>/кхин/ нах боцуш, − шуна дала лаал, шаьш бакълуьйш хиллехь<sup>2</sup>"".","<p>Дала хаьржинарш ду, аш ма бахха.</p> | <p>Ибн-Касира оцу аятан маь1на иштта даьстина:Х1ай жуьгтийн динехь берш! Шу моьттуш делахь шаьш бакъона т1ехь ду, ткъа Мухьаммад а, цуьнан асхьабаш а харцона т1ехь бу, аш до1а де –л  оцу шина тобанах харц верг лойла, алий. Цкъа а дийр ма дац цара иштта до1а шаьш харц дуйла шайна дика хаьа дела. (Ибн-Касир. Сийлахьчу Къуръанан тафсир. Димашкъ-Бейрут, 1994 шо, 4-г1а жилд, 328 аг1о).</p>"
4978,Иза цIкъа а луур дац царна шайн куьйгаша хьалха а даьккхина. Дела бевзаш ву зуламхой.,
4979,"Ахь āла: ""Шу шех довдуш долу и валар дуьхьалкхетар ду шуна. ТIаккха шу дIадерзор ду къайлахьдерг а‚ гучахьдерг а хууш волчуьнга (Далла тIе). ТIаккха Цо д1адуьйцур ду шуьга аш деш хилларг"".",
4980,"ХIай ийман диллинарш! Шайга кхийкхича ламазе пIераскан дийнахь, сихло Дела хьехон /рузба ламазе/‚ йита йохка-эцар. Иза дика ду шуна, шу хууш хиллехь.",
4981,Ламаз кхочушхилча − д1асадаржа лаьттахула‚ леха Делан ниIмат<sup>1</sup>. Аш хьехаве<sup>2</sup>Дела дуккха а - шу даккхийдедийта.,"<p>Ламаз дина даьлча, шайн гIуллакхашка д1агIо.</p> | <p>Дела хьехавар – Далла зикр дар. Джабиран кIанто СаIида аьлла: “Дела хьехавар (зикр дар) Далла муьтIахь хилар, Дала бохург дар ду. Далла муьтIахь ца хилахь, Дала бохург ца дахь – и Дела хьехош верг (зикр деш верг) вац, цо мел дукха тасбахьаш дарах а”.</p>"
4982,"Шайна йохка-эцар я синкъерам гича, цунна тIе боьрзу уьш‚ хьо вуьту цара хIоьттина лаьттачахь<sup>1</sup>. Ахь āла /цаьрга, хIай Мухьаммад/: ""Далла гергахь дерг дика ду синкъерамал а‚ йохка-эцарал а. И Дела рицкъ лучарех уггар диканиг ву-кх"".","<p>Шайна йохка-эцар я синкъерам гича, цунна тIе боьрзу уьш‚ хьо вуьту цара хIоьттина лаьттачахь – Сабунис иштта яздо:цхьана п1ерасканан дийнахь Делан элча (Д.с.х.ц.) вара минбарт1ахь рузба-ламазан хут1ба дуьйцуш, Шамара дуух1ума дахьаш йог1у къепал схьакхечира. Церан 1адатехь хилла къепал г1али чоьхьа яьлча хазахетарций вотанаш етташ, маьхьарий детташ. Иштта и схьакхаьчча, маьждига чохь хут1бане ладуг1уш болу нах, пайхамар (Д,с.х.ц.) хут1ба дуьйцуш витина, къепална дуьхьалбахара, цхьа 12 стаг виссалц. Царца Делан элчано (Д.с.х.ц.) рузба-ламаз чекхдаьккхира. Царна бехк боккхуш доьссийра и аят. Тидаме эца деза: оцу дийнахь Делан элчано (Д.с.х.ц.) ламаз хут1бал хьалха деш хилла, 1ид-ламаз санна. Цигара схьаэцна Малико, Дела реза хуьлийла цунна, рузба-ламаз и шена т1едужучарах 12 стаг ца хилча, ца хуьлу, боху дош. Ткъа Шафи1ечо а, Хьанбалечо а, Дела реза хуьлийла царна, цигахь 40 стаг хилла боху дийцар къобалдийна, цундела цара шиммо ца дихкало боху рузба-ламаз, и дар шайна т1едужучарах 40 стаг ца хилча. Далла дика хаа.</p>"
4983,"Хьуна тIе мунепакъаш<sup>1</sup>баьхкича, цара элира: ""Оха тешалла до: баккъалла а, хьо Делан элча ма ву."" Далла хууш ду хьо, баккъалла а, Шен элча вуйла. Дала тешалла до: баккъалла а, и мунепакъаш харцлуьйш ма бу.","<p>Мунепакъаш −шалхолелорш: дагахь цхьаъ‚ багахь кхин долу нах. Шаьш Делах тешаш бу бохуш‚ баккъалла а, ца тешаш хилла болу нах. (Кхузахь буьйцурш Мадинатан мунепакъаш бу).</p>"
4984,"Шайн дуйнаш шайна /бусалбанашкара зен ца хилийта/ турс хилла<sup>1</sup>лийцира цара − /иштта/ цара дIатилина /нах/ Делан некъах. Баккъалла а, ма вон хили-кх цара деш хилларг!","<p>Шаьш бусалбанаш бу, бохуш, дуйнаш боура мунепикъаша шаьш ца дайийта.</p>"
4985,Иза ду цара ийман диллина хиларна тIаккха керстадарна. Церан дегнех мухIар тоьхна<sup>1</sup>− уьш ца кхета.,<p>МухIар тоьхна −чIагIдина‚ бакъдерг чу ца гIо оцу дегнашна.</p>
4986,"Хьуна уьш гича, хьо цецвоккху церан догIмаша‚ цара хабар дуьйцуш ахь ладугIу церан даше. ГIортина бIогIамаш санна бу уьш<sup>1</sup>(шаьш хIоьттана Iа ца луш). Массо а мохь шайна дуьхьал бу моьтту царна. Уьш мостагIий бу‚ хьо ларлолахь царах. Дала хIаллакбийр бу уьш. Муха генабевлла уьш /ийманах билгалонаш еъначул тIаьхьа/?!",<p>Даккхий догIмаш ду‚ амма кхетам бац.</p>
4987,"Цаьрга элча: ""Схьадуьйла‚ Делан элчано гечдар доьхур ду шуна""‚ шайн кортош хьебо цара. Хьуна гина уьш дIабоьрзуш /ийманах/, шаьш кура а бовлий.",
4988,"Царна цхьатерра ду: ахь царна гечдар дийхича а‚ ца дийхича а. Данне а Дала гечдийр дац царна. Баккъалла а, Дала нис ца до песакъ къам.",
4989,"Уьш бу олуш: ""Харжаш ма е Делан элчанна гергахь болчарна<sup>1</sup>− дIасабаржийта уьш /Мадинатера/"". Делан ю стигланийн а, лаьттан а хазнаш, амма мунепакъаш кхеташ бац-кх.",<p>МухIажирашна −Делан элчанца Маккара Мадинате д1акхелхинчарна гIо ма де олуш хилла цара.</p>
4990,"Цара (мунепакъаша) олу: ""Тхо Мадинате юхадирзича<sup>1</sup>, сийлахь<sup>2</sup>болчара сийсаза<sup>3</sup>берш арабохур бу цу (Мадината) чуьра"". Делан ду сий‚ Цуьнан элчанан а ду‚ муъмин нехан а ду‚ делахь а, мунепакъашна ца хаьа-кх.","<p>Бани МустIалакъ олучу тайпан нахаца гIазот чекхделча.</p> | <p>Сийлахь берш −царна моттарехь, Мадинатехь болу шайн накъостий.</p> | <p>Сийсаза берш −царна моттарехь, Маккара царна т1ебаьхкина болу бусалбанаш - мухIажирш.</p>"
4991,ХIай ийман диллинарш! Шу юкъах ма дохийла шун бахамо а‚ шун доьзало а Дела хьехорах (дийнахь-бусий дечу пхеа ламазах). И деш берш<sup>1</sup>− уьш бу эшнарш.,<p>Бахам а‚ доьзал а бахьанехь ламаз дуьтуш берш.</p>
4992,"Харж е /Делан новкъахь/ Оха шайна деллачу рицкъах шайх цхьанна тIе валар кхачале‚ тIаккха цо олуш: ""Веза Дела‚ Ахь со тIаьхьатаьттинехьара цхьа кIеззиг заманна, ас сагIа доккхур дара‚ со хир вара дика Iамал ечарах"".",
4993,"ТIаьхьатоттур дац Дала цхьа а са<sup>1</sup>, цуьнан Iожалла еъча. Дела дика хууш верг ву аш дийриг.",<p>Са – кхузахь: Дала мел кхоьллина са долу х1ума.</p>
4994,Далла тасбахь деш ду стигланашкахь а‚ лаьттахь а мел дерг. Цунна ду паччахьалла‚ Цунна бу хастам а. Иза ву массо а хIуманна тIехь ницкъ кхочуш верг .,
4995,Иза ву шу кхоьллинарг. Шух ву ца тешаш верг а‚ шух ву тешаш верг а /Делах/. Дела аш дийриг гуш дерг ву.,
4996,Цо кхоьллира стигланаш а‚ латта а бакъонца‚ Цо хIоттира шун куц‚ тIаккха хаздира шун куьцаш. Цунна тIе ду /чакхенан/ дIадерзар.,
4997,Цунна хаьа стигланашкахь мел дерг а‚ лаьттахь мел дерг а. Цунна хаьа аш къйладоккхург а‚ аш дIахьедориг а. Дела ву хууш верг дегнашкахь дерг.,
4998,Шуьга ца деара хьалха ца тешаш хиллачеран хабар? Цара Iевшира шайн гIуллакхийн бāла‚ царна лазош долу Iазап а ду.,
4999,"Иза ду цаьрга богIуш хиларна шайн элчанаш билгалонашца‚ тIаккха цара олуш хиларна: ""/Вай санна/ наха дуьхкур ду вай нийсачу новкъа?"" Цара керстадира /уьш Дала баийтар/‚ уьш дIабирзира /оцу элчанех а‚ бакъдолчу ийманах а/. Дела /церан Iибадат/ ца хиларх а волу: Дела хьал долуш а ву‚ хастаме а ву.",
5000,"/Делах/ цатешначарна моьттина<sup>1</sup>шаьш дендийр дац. Ахь āла /цаьрга, хIай Мухьаммад/: ""ХIаъ‚ со Кхиош-кхобучу сан Делах дуй боу ас: дендийр ма ду шу‚ тIаккха шуьга дуьйцур ма ду аш деш хилларг. Иза Далла атта ду"".","<p>/Делах/ цатешначарна моьттина – д1аяханчу хенахь боху Дала и церан дегнашкахь ч1аг1делла долу дела./Делах/ цатешначарна моьтту, аьлла дийшича а, нийса хир дара.</p>"
5001,Шу теша Делах а‚ Цуьнан элчанах а‚ Оха доссинчу нурах а (Къуръанах). Дела аш дийриг сов дика хууш верг ву.,
5002,"Цхьана дийнахь Цо гулдийр ду шу гуламан /къемат/дийне. Иза ду вовшашна зенаш хиларан а, кхиамаш хиларан а де<sup>1</sup>. Милла велахь Делах тешаш а, дика Iамал еш а, Оха цIанвийр ву иза шен къинойх‚ вохуьйтур ву бошмаш чу‚ шайн бухахула хиш оьхуш долчу, цу чохь уьш гуттар а лаьтташ. Иза сийлахь-боккха толам бу-кх!","<p>Бусалбанашна луш йолу даржаш, ийман диллина хиллехьара керстанашна а лур яра. Оцу дийнахь керстанашна гучудер ду шайна хилла зен шаьш дуьненахь ийман цадиллар бахьанехь. Ткъа бусалбанаш бакхийбер бу шаьш дуьненахь ийман диллина хилар а, шаьш дика 1амал йина хилар бахьанехь шайна кечйина хиллачу ялсаманица.</p>"
5003,Цатешнарш а‚ Тхан аяташ харцдина хилларш а − уьш /жоьжахатин/ цIеран дай бу‚ цу чохь гуттар лаьттар болуш. Ма вон дIадерзар ду-кх иза!,
5004,Цхьа а бохам хир бац Делан пурбанца а бен. Милла велахь Делах тешаш − Цо нисдийр ду цуьнан дог. Дела массо а хIума хууш верг ву.,
5005,МуьтIахь хила Далла а‚ муьтIахь хила элчанна а. Шу дIадерзахь /ийманах/ − Тхан элчанна тIехь-м билгала дIакхачор бен дац.,
5006,АллахI-Дела ву‚ кхин дела вац Иза воцург. Далла тIе тевжийла муъмин нах.,
5007,"ХIай ийман диллинарш! Баккъалла а, шун зударех а‚ доьзалах а шуна мостагIий берш а бу‚ царах ларлолаш. Шу /церан/ бехках довлахь‚ товахь‚ аш гечдахь − /и дика ду шуна/, баккъалла а, Дела гечдийриг а ву‚ къинхетаме верг а ву.",
5008,"Баккъалла а, шун бахам а‚ шун доьзал а питна<sup>1</sup>ду. Ткъа Дела − Цунна гергахь сийлахь-йоккха ял ю!","<p>Питна – кхузахь: Дала Шен халкъ зéр Шена муьтIахь верг а, воцург а билгалваккхархьама.</p>"
5009,Шу Делах кхералаш<sup>1</sup>шайн ницкъ ма-кхоччу‚ аш ладогIалаш /шайга Дала дечу омре/‚ шу муьтIахь хилалаш /Дала бохучунна/‚ аш харжаш е /Делан новкъахь/ шуна шайна дика хилийтархьама. Шен синан бIаьрмецигаллах Iалаш хилларг − уьш бу баккхийбедар берш.,"<p>Аш Далла Iибадат делаша шайн ницкъ ма кхоччу.Цу аято дIадаьккхина ""Шу Делах кхералаш кхера хьакъ ма ду‚ шу ла ма лойла Далла муьтIахь долуш бен""./Тафсир Джалалайн/. Цхьа кхечара и д1адаьккхина ца лору. Цара и иштта даьстина:Еза 1амал, суннат 1амал шайн ницкъ ма кхоччу елаш, ткъа хьарам х1умнех массарех а генадовлалаш.</p>"
5010,Аш /юхалург/ Далла лахь хаза декхар − Цо масийттаза<sup>1</sup>алсамдаьккхина юхадерзор ду иза шуна‚ шуна гечдийр а ду. Дела баркалле а ву‚ дукха собаре ву (Шех тешначарна оьгIазе воцуш).,"<p>Дала Шена дуьхьа дика динчунна мела лийр бу лахарчу хьесапехь иттазза, лакхарчу хьесапехь - ворх1б1азза алсам.</p>"
5011,Хьуламехь дерг а‚ гучахь дерг а хууш верг а ву /Иза/‚ Ша веза верг а‚ хьукам /нийса/ деш верг а ву.,
5012,"ХIай пайхамар! Шаьш<sup>1</sup>зударий буьтуш уьш бита Iиддатана<sup>2</sup>. Аш дагарде Iиддат /-ан денош/. Шу кхералаш Делах − шаьш Кхиош-кхобуш волчух /и Iиддат тергал ца дан/. Шайн цIеношкара ара ма бахалаш уьш /и Iиддат чекхдаланза/. Уьш шаьш а ма бовлийла /шайн цIеношкара/ ара, цхьа билгала ирчаниг<sup>3</sup>шаьш деънехь бен. ХIорш ду Делан дозанаш. Делан дозанех ваьлларг шена зулам динарг ву. Хьуна хаац, Дала цхьа гIуллакх<sup>4</sup>хилийта тарло цул тIаьхьа.","<p>Делан къамел пайхамаре (Д.с.х.ц.) ду, цуьнан сий а деш, ткъа хьукам юкъара ду, цуьнан массо а умматах доьзна. Зуда йитар Дела оьг1азвоккхуш х1ума ду юкъаметтигаш тедарна а, иблисана там барна а. (Цунна хазахета мар а, зуда а къесташ). Цуьнца цхьана, наггахь марана я зудчунна оьшуш хуьлу и. Цундела Дала цхьа маслахьат хуьлуш делахь, я зулам духатухуш делахь, магийна и, муьлха а кхечу кепара хьарам дина. Дала магийна и йитар ц1ена йолуш, юххе а ца г1ош, цкъа йитар. Цу кепара кхин цкъа йита тарло цунна. Т1аккха юккъера галаморзахаллаш (цхьанацадараш, хилпалонаш) д1адаьлча, вовшийн барт тобелча, шен зуда юха ялон некъ бу цунна, 1иддат чекхдалале мах карла ца боккхуш, чекхдаьллачул т1аьхьа – карлабоккхуш. Амма кхузза йитахь, и юха ялон некъ бац цунна, и цхьа кхечуьнга маре а яхна, цуьнца 1а а 1ина, цо шен лаамехь йита а йитина цуьнан 1иддат чекхдаьлча а бен. 1иддат лерина кхузза ц1анъялар (кхо бутт хан) царна ойла ян хан алссам йитархьама. И ю Дала зуда йита магийна кеп ( صفوة ألتفاسية لصابونى.ج.3 ,ص.399 ). Амма муьлхха а кхечу, суннатаца ца йог1учу, кепара зуда йитар а дукхахболчу 1еламнехан гергахь кхочушхуьлу, и бид1ат лерина делахь а.</p> | <p>Цуьнан маьIна тIаьхьа догIу −зударий кхузза баьхбелла цIанбалар (кхо бутт гергга хан).</p> | <p>Ирчаниг – и дош къасторехь 1еламнах бекъабелла. Дукхахболчара боху и нахаца лелар (зина) ду. Йитинчу зудчух и далахь, араяккха мега иза 1иддат чекхдаларе а ца хьоьжуш. Кхечара ирчаниглору, цул совнаха, зудчун т1ех вон амал, вон баге леяр, марцхошца т1ех вон хилар – ишттаниг араяккха маго цара 1иддат чекхдалале.</p> | <p>Къестина болу майрий а‚ зудий а юха цхьанакхета.</p>"
5013,Церан хан (Iиддат) кхочушхилча‚ юхаберзабе уьш хазчу гIиллакхца /шаьш цхьана даха лууш делахь/‚ я къастабе уьш хазчу гIиллакхца /шайна цхьана даха тарлур дац аьлла хеталахь/. Аш шиъ теш<sup>1</sup>хIоттаве /цхьанакхетарна я дIакъастарна/ шайх Iедале берш. Аш тешалла хIоттаде Далла. Иза ду Делах а‚ тIаьххьарчу дийнах а тешна хиллачунна шеца хьехам беш дерг. Шех кхоьруш волчунна Дала некъ хуьлуьйтур бу<sup>2</sup>/массо а балих хьалхавала/.,"<p>Шиъ Iедале волу (тешаме волу‚ дин долу) боьрша стаг.</p> | <p>Шех кхоьруш волчунна Дала некъ хуьлуьйтур бу – Делах кхийрина хьарам х1ума ца деш сецначунна Дала балех хьалхавала некъ каройтур бу. Мужах1идо дийцина: «Со вара Ибн-1аббас волчохь. Цунна т1е цхьа стаг веара, цо элира ша шен зуда йитина кхо ц1е тесна (цхьана меттехь). Ибн-1аббас сацавелира, жоп ца луш. Суна моттаделира цо иза цунна юхаерзор ю аьлла (цкъаццкъа Ибн-1аббаса ишттаниг юхаерзош хилла). Т1аккха цо элира: шух цхьаъ д1авоьду, цигахь т1ех 1овдал х1ума до. Т1аккха шега кхойкху: ва Ибн-1аббас! Ва Ибн-1аббас! Ткъа везачу Дала боху: «Шех кхоьруш волчунна Дала некъ хуьлуьйтур бу /массо а балех хьалхавалан/», ткъа хьо Делах ца кхийри, суна ца карабо хьуна некъ. Ахь Далла 1есалла йи ( цхьана меттехь кхузза ц1е тасарца) – хьан зуда гуттаренна а йисина хьох». Тафсиран 1еламнаха элира и аят юкъара ду ша 1авф бин Малик Аль-Ашджа1ий бохучуьнгахь доьссина хиллехь а. Цуьнан к1ант хилла мушрикунийн йийсарехь. И веана Делан элча (Д.с.х.ц.) волчу шен бала белхош, олуш: мостаг1чо йийсаре лаьцна сан к1ант, собарх йолуш лаьтта цуьнан нана, х1ун омра дийр дара ахь шена. Делан элчано (Д.с.х.ц.) аьлла: «Делах кхералахь, собар делахь, ас омра до хьоьга а, хьан зудчуьнга а: аш дукха алалаш لاحول ولا قوةألا بلله Ля хьавла ва ля къуввата илла биллах1.Цара и дира. Уьш иштта лаьтташ, ц1еххьана не1 туьйхира: не1арехь вара церан к1ант шеца б1е эмкал йолуш. Мостаг1 г1овпал хилча, цо лехкина ялийна яра уьш.</p>"
5014,"Цо (Дала) цунна рицкъ лур ду цо хьесап ца диначуьра. Далла тIе товжуш верг − иза Цуьнан хьесапехь ву. Баккъалла а, Дела кхочушдеш ву Шен гIуллакх. Дала хилийтина массо а хIуманна барам.",
5015,Шун зударех шайн цIий дарах<sup>1</sup>дог диллина берш‚ шу шеко йолуш хиллехь‚ церан Iиддат кхо бутт бу<sup>2</sup>‚ и цIи дар хIинци ца хиллачарна (жима хилар бахьанехь) а /кхо бутт бу/. Берах бисинчеран /1иддатан/ хан − бера дар ду. (Бер дича чекхдолу церан Iиддат). Делах кхоьруш верг милла велахь - Цо цунна шен гIуллакхах атто хуьлуьйтур ю.,<p>Менструаци ца хуьлуш берш.</p> | <p>Беттан календарца.</p>
5016,ХIара Делан омра ду‚ Цо шуьга доссина долу. Дала цIанвийр ву шен къинойх Шех кхоьруш верг‚ Цо алсамйоккхур цунна ял.,
5017,"Iайта /и шаьш Iиддатана битина болу зударий/ шаьш а /х1ай марой/ Iеччахь, шайн тароне хьаьжжа<sup>1</sup>. Зен ма де царна аш гатто ярца. Уьш берах балахь, харж е царна бер хиллалц. Цара шуна бераш дакхадахь − церан мах дIало. Вовшашца догадовла /хIай мар а, зуда а/ хазчу гIиллакхца. Шуна хало хилахь /бер дакхорна харж ян/‚ кхечу зудчо дакхойла цунна.","<p>Шайн тароне хьаьжжа дуург а, духург а, чохь 1ен меттиг латтае царна 1иддат чекхдаллалц.</p>"
5018,Хьал долчо шен хьолах харж йойла. Шегахь кIеззиг рицкъ долчо харж йойла Дала шена деллачух. Дала цхьанна сина тIе ца дуьллу Ша цунна делларг бен. Дала халонал тIаьхьа атто хуьлуьйтур ю.,
5019,Маса юрт дуьхьалъяьлла хилла ша Кхиош-кхобуш волчу Делан а‚ Цуьнан элчанийн омрана. Оха уьш тергал йира чIогIачу хьесапаца‚ Оха Iазап дира царна ирча Iазапаца.,
5020,Цара Iевшира шайн гIуллакхан бāла‚ церан гIуллакхан тIаьхье хилира эшалла<sup>1</sup>.,<p>Шаьш шайна зен дира цара.</p>
5021,Дала кечдина царна чIогIа Iазап. Шу кхера Делах‚ хIай хьекъал дерш‚ шаьш ийман диллина долу. Дала шуьга боссина хьехам (Къуръан).,
5022,"Элча /ваийтина шуьга/‚ цо шуна дуьйцуш Делан билгала долу аяташ ийман диллинарш‚ дика Iамалш йинарш а боданера нуре бахархьама. Делах а тийшина, дика Iамал еш верг − Цо иза вуьллур ву бошмашка‚ шайн бухахула хиш оьхуш долчу‚ иза цу чохь гуттар лаьттар ву. Хаза хилийтина Дала цунна рицкъ.",
5023,Дела ву Ша кхоьллинарг ворхI стигал‚ лаьттах а цаьрга терра. /Делан/ омра охьадуссу царна юккъехула шуна хаархьама и Дела массо а хIуманна тIехь ницкъ кхочуш вуйла а‚ Цо чулаьцна юйла массо а хIума Шен Iилмаца.,
5024,ХIай пайхамар! Ахь хIунда хьарам до Дала хьуна хьанал динарг<sup>1</sup>хьан зударий резабан гIерташ? Дела гечдийриг а‚ къинхетаме верг а ву.,"<p>Пайхамаран (Делера салам хуьлда цунна) Iадат хилла шен массо а зударий болчу цхьатерра воьдуш хIор денна малхбузен ламазал тIаьхьа. Цхьана дийнахь иза вуно дукха висна шен зуда Джахьшан йоI Зайнаб йолчохь. Цигахь моз диъна цо. Иза цигахь дукха висар ца лаваш, Iаишатас а‚ Хьафсатас а‚ Савдатас а‚ Сафияс а барт бина цуьнга ала: ""Хьан богара бIоьха хьожа йогIу"". Иза шега аьлча‚ пайхамара (Д. с. х. ц.) дуй биъна‚ кхин Зайнаб йолчохь моз дуур дац ша аьлла. И дуй ца магош доссийна и сурат. Сабунин тафсир чохь и аят доссоран бахьана лерина х1ара: Делан элча (Д.с.х.ц.) ша висна хилла шен доьзалхочун Ибрах1иман ненаца Мариятаца Хьафсатан ц1а чохь. Иза элчанан долахь хилла, зудчун хьесапехь йоцуш. И хааделлачу Хьафсатана вон хетна хилла. Иза резаярхьама элчано дуй биъна хилла, кхин цкъа а Мариятаца 1ийр вац ша аьлла. Дала боху:зударий резабархьама Дала хьанал динарг хьарам ма де хьайна.</p>"
5025,Дала тIе диллина шуна дуйнаш бастар. Дела ву шун гIоьнча. Иза ву хууш верг а‚ хьукам /нийса/ деш верг а.,
5026,"Пайхамара шен цхьаболчу зударшка (Хьафсате) къайлах дийцира цхьа хабар<sup>1</sup>. Цо (Хьафсато) иза кхечаьрга (Iаишате) дийцича‚ Дала иза цунна (элчанна) гучудаьккхича, цунах (цу хабарх) цхьадерг довзийтира цо (элчанас Хьафсате), цхьадерг хьулдийра. Цо цуьнга (Хьафсате) и дийцича‚ элира /Хьафсата/: ""Хьан дийцина хьоьга иза?"" Цо элира: ""Соьга дийцина иза /нехан къайленаш/ хууш волчо‚ /массо а х1ума/ дика девзаш волчо (Дала).""","<p>Мехкан урхалла шел тIаьхьа Абу-Бакарехь, тIаккха Iумарехь хир ду; ша шена гIарош хьарам яр а /тафсир Ас-Сабуни/</p>"
5027,"Аш шимма (Хьафсата а‚ Iаишата а) тōба динехьара Деле… /И дика хир дара шуна аш цунна дуьхьал барт бечул/. Шу шиннан дог дIатевжира /Делан элчанца лело дезачу г1иллакхах/. Аш вовшашна гIо дахь цунна (пайхамарна) дуьхьал − баккъалла а, Дела − Иза ву и ларвийр верг‚ Джибрил а ду‚ муъмин нахах дика мел верг а ву‚ маликаш а ду цул тIаьхьа гIоьнчий.",
5028,"Мега иза Кхиош-кхобуш волчу цуьнан Дала, цо шу дитича, цунна шул дика зударий бало<sup>1</sup>: шаьш бусалба болуш‚ муъмин болуш‚ муьтIахь болуш‚ тōба деш болуш‚ Iибадат деш болуш‚ /пайхамарца/ дIасалелаш болуш‚ хьалха марехь хилларш а‚ маре баханза болу мехкарий а.",<p>ХIара Делан къамел пайхамаран зударшка ду.</p>
5029,"ХIай ийман диллинарш! Ларде шаьш а‚ шайн доьзал а /жоьжахатин/ цIерах‚ шен ягориг нах а‚ тIулгаш<sup>1</sup>а болчу. Цунна тIе хIоьттийна ирча‚ чIогIа маликаш ду‚ юха ца довлуш Дала шайна омра динчух, шаьш кхочушдеш шайга омра деш дерг.","<p>Т1улгаш – Сабунис яздо: Т1улг хьахийна Дала и жоьжахатин ц1е, дуьненан ц1арца юьстича (дечиг санна х1ума бен ца ягош йолчу), ч1ог1а нуьцкъала х1ума йолу дела, цуьнан нуьцкъалалла гайтархьама. Цхьаболчу 1еламнаха уьш керстанаша шайна 1ибадат деш хилла жа1арш (ц1уш) ю аьлла.</p>"
5030,ХIай /Делах/ цатешнарш! Шу бехказа ма дийла тахана /къематдийнахь/: шуна беш болу бекхам аш /дуьненахь/ деш хилларг /бахьанехь/ ду.,
5031,"ХIай ийман диллинарш! Шу д1адерза Деле цIена тōба дарца − тарло шу Кхиош-кхобучу шун Дала шу цIандан шун къинойх‚ /тIаккха/ шу бошмашна чу дихка‚ шайн бухахула хиш оьхуш долчу‚ оцу дийнахь Дала сийсазвийр вац пайхамар а‚ цуьнца ийман диллинарш а. Церан нур дедда лелар ду царна хьалхахула а‚ церан аьтту куьйгаш долчу агIорхьара а‚ цара олуш: ""Тхо Кхиош-кхобуш волу тхан Дела‚ Ахь кхочушделахь тхан нур‚ Ахь тхуна гечделахь. Баккъалла а, Хьо ву-кх массо а хIуманна тIехь ницкъ кхочуш верг"".",
5032,ХIай пайхамар! Къийсам латтабе цатешачаьрца а‚ мунепакъашца а‚ луьра хила цаьрца. Церан чугIойла жоьжахати ю. Ма вон ду-кх /церан/ дIадерзар!,
5033,"Дала масал далийна цатешачарна Нухьан зудчух а‚ ЛутIан зудчух а: уьш бара Тхан дикчу лех шина лена /куьйга/ кIел‚ цара шиммо а царна шинна тешнабехк бира /зина дар боцу/‚ цхьанна а хIуманца Делера шаьш шиъ кIелхьар-м ца яьккхира цара‚ элира /цаьрга/: ""Шу шиъ чу гIо /жоьжахатин/ цIерга цу чу г1ош болчарца"".",
5034,"Дала масал далийна ийман диллинчарна ФирIавнан зудчух‚ цо ма элира<sup>1</sup>: ""Со Кхиош-кхобуш волу сан Дела‚ Ахь суна дēлахь Хьуна гергахь ялсамани чохь цIа‚ Ахь со кIелхьаръяккхалахь ФирIавнах а‚ цуьнан балхах а‚ Ахь со кIелхьаръяккхалахь зулам дечу къомах"".","<p>ФирIавнас шен зудчо Асията Муса бакъвина вуйла хиъча. цунна чIогIа Iазап дира: куьйгех а‚ когех а хьостамаш а тухуш, цIенкъа юьйгIира‚ и Iазап хьоьгуш ша леш цо аьлла дешнаш ду уьш.</p>"
5035,Iимранан йоI Марьямах а /масал далийна Дала/‚ ша лардина хиллачу шен йоIалла. Оха цуьнан дегIа чу са уьйзира Тхан Сих (Джабраил малико)‚ цо (Марьяма) бакъдира ша Кхиош-кхобуш волчу шен Делан дешнаш‚ Цуьнан жайнаш а‚ иза хилира муьтIахь болчарах.,
5036,Беркате (хастаме) хили Иза (Дела)‚ Шен куьйгахь паччахьалла долу‚ Ша массо а хIуманна тIехь ницкъ кхочуш волу.,
5037,Иза ву Ша кхоьллина далар а‚ дахар а шу зерхьама‚ муьлхарниг ву шух вуно диканиг Iамал ярца. Иза ву веза верг а‚ гечдийриг а.,
5038,Иза ву Ша кхоьллина ворхI стигал тIеттIа. Хьуна гур ма яц сов Къинхетаме волчо кхоьллинчунгахь цхьа а вовшашца ца йогIу хIума. Тохал бIаьрг: гуй хьуна цхьа а яьдда меттиг?,
5039,ТIаккха юх-юха а тохал бIаьрг − хьоьга духадоьрзур ду бIаьргтохар кIелдисна‚ ша гIелделла долуш.,
5040,Оха хаздина дуьненан<sup>1</sup>стигал чиркхашца (седарчашца)‚ Оха хилийтина уьш шайтIанашна кхоссарш<sup>2</sup>. Оха кечдина царна (шайтIанашна) егачу цIеран<sup>3</sup>Iазап.,"<p>Дуьненна гергахь долу стигал.</p> | <p>ШайтIа лакхадала гIоьртича, седа (метеор) тухи хIаллакдо Оха.</p> | <p>Ега ц1е – 1аьрбашха: السعير Ас-са1ир– жоьжахатин ц1е.</p>"
5041,Шаьш Кхиош-кхобучух(Делах) цатешначарна а жоьжахатин Iазап ду. Ма вон дIадерзар ду-кх иза!,
5042,"Шаьш цу чу кхоьссича, царна хозур ду цуьнан угIарш‚ и ша кхехкаш йолуш.",
5043,"Ша оьгIазъялла эккха кечъелла: цу чу /къинош динчеран/ толгIа (тоба) массаза кхоьссича а, цуьнан гIаролаша цаьрга хоттур ду: ""Кхерамча (Делан элча) ца веара шуьга?""‚ аьлла.",
5044,"Цара эр: ""ХIаъ‚ веара тхоьга кхерамча − Оха иза харцвира‚ оха элира: ""Дала хIумма а ца доссийна‚ шу ма ду доккхачу тиларчохь"".",
5045,"Цара элира: ""Тхо хиллехьара ладугIуш а‚ ойла еш а − тхо хир ма дацара егачу цIеран дайшлахь"".",
5046,Уьш къера хилира шайн къинна. /Делан къинхетамах/ ма генахь бу-кх егачу цIеран дай!,
5047,"Баккъалла а, шайна гуш воццушехь шаьш кхиош-кхобуш волчу шайн Делах кхоьруш берш − царна ду гечдар а‚ йоккха ял.",
5048,"Къайладаккха шайн дош, я гучудаккха иза − баккъалла а, Иза ву дегнашкахь дерг хууш верг.",
5049,Ткъа ца хаьа Цунна‚ ша кхоьллинчунна? Иза ву сов дика кхетаме верг а‚ сов дика хууш верг а.,
5050,"Иза ву шуна латта кIеда /лела атта/ динарг – лела /шу, хIай нах/ цуьнан агIонашкахула, даа цуьнан рицкъах (Дала лаьттахь делла ниIматаш хьанал къахьегарца). − Цуьнга ду /шун кешнашкара/ гIовтар.",
5051,"Шу тешна дуй /хIай Далла инкарло еш берш/ стиглахь волчух, Цо шаьш лаьттах худор дац аьлла, т1аккха и /латта/ детталуш?",
5052,Я шу тешна дуй стиглахь волчух Цо шайна боуьйтур бац аьлла тIулгех /буьзна/ чIогIа мох? ТIаьхьа хуур ду шуна‚ муха бу Сан кхерам.,
5053,Харцбира /элчанаш/ царал хьалха хиллачара а − муха хилира /царна/ Сан инкарло! (Ма ирча хилира Сан Iазап!).,
5054,"Царна ца го олхазарш<sup>1</sup>шайна тIехула лелаш долу − /шайн тIамаш/ даржадеш‚ тIаккха тIегулдеш? Уьш сацадеш верг-м Сов Къинхетаме волу Дела бен вац. Баккъалла а, Иза ву-кх массо а хIума гуш верг.","<p>Дала кхузахь масал далош ду олхазаршца. Олхазар ч1ог1а Делан хьикмат, Делан ницкъ гойту Делан кхоллар ду. Олхазарех ду шаьш 1а даккха 14000 – 15000 км гена доьдуш дерш, оцунах 3300 км х1оьрда т1ехула са а ца до1уш г1ош дерш. Делан ницкъ бац ткъа иза!!!</p>"
5055,Мила ву и шуна бIо хилла гIо дийр дерг ша сов къинхетаме волчу Делан Iазап духатоха? Цатешнарш ма бац Iехабаларгахь бен.,
5056,"Мила ву иза шуна рицкъ лур дерг, Цо Шен рицкъ сацадича? ХIаъ‚ ма /Далла/ дуьхьалбевлла уьш‚ ма /бакъдолчунна/ гена бевлла уьш.",
5057,Ткъа шен юьхь тIехь лелаш верг ву нийса‚ я нийсачу новкъа нийсса лелаш верг ву?,
5058,"Ахь āла /цаьрга, хIай Мухьаммад/: ""Иза ву шу кхиинарг а‚ шуна хазар а‚ бIаьрса а‚ дегнаш а динарг а. КIеззиг ду-кх аш баркалла олург!""",
5059,"Ахь āла: ""Иза ву шу лаьттахь даржийнарг‚ Цуьнга гулдийр долуш а ду шу"".",
5060,"Цара олу: ""Маца хир ду и аш бохург, шу бакълуьйш хиллехь?""",
5061,"Ахь āла: ""Iилма Далла гергахь ду‚ ткъа со билгала волу къерамча ву"".",
5062,"Иза шайна гича гергахь‚ цатешначеран  яххьаш ирчаелира‚ /цаьрга/ элира /маликаша, бехк боккхуш/: ""ХIара ду иза аш /дуьненахь долуш/ ша лоьхуш хилларг!""",
5063,"Ахь āла: ""Гой шуна‚ со Дала хIаллаквича‚ соьца берш а‚ я Цо тхох къинхетам бича‚ хьан кIелхьарбохур бу цатешнарш лазош долчу Iазапах?""",
5064,"Ахь āла: ""Иза ву сов къинхетаме волу Дела‚ Цуьнга ийман диллина оха‚ Цунна тIе а тевжина. ТIаьхьа хуур ду шуна‚ мила ву билгалчу тиларчохь"".",
5065,"Ахь āла: ""Гой шуна‚ и шун хи 1уьйранца лекъча‚ хьан лур ду шуна оьхуш долу хьастан хи?""",
5066,Нỳн<sup>1</sup>. Дуй боу Ас къоламца а‚ цара /наха/ яздеш<sup>2</sup>долчуьнца а:,"<p>Далла хаьа цуьнца Шена луург.</p> | <p>Къоламца а, наха цуьнца яздечуьнца Дала дуй баар йозанах а, Iилманах а Дала сийдар ду.</p>"
5067,Хьо ма вац /хIай Мухьаммад/ хьо Кхиош – Кхобучу (Делан) къинхетамца жинийх.,
5068,"Баккъалла а, хьуна ма ю хадалур йоцу ял.",
5069,"Баккъалла а, хьо ма ву сийлахь-доккха (хаза) гIиллакх<sup>1</sup>хьайгахь долуш.","<p>Кхузахь Дала хаставо Мухьаммад пайхамар (Д.с.х.ц.) и ч1ог1а хаза г1иллакх долуш вуйла хоуьйтуш. Баккъалла а, Дала цуьнгахь кхин цхьангахь а ца хиллачу кепара дукха хаза амалш гулйина хилла. Цуьнан хазчу г1иллакхех хилла: 1илма (дезар), кхетаме хилар, нуьцкъала эхь хетар, 1ибадат дукха дар, комаьршалла, собаре хилар, шукур деш (баркале) хилар, оьзда хилар, тешаме хилар, йина ва1да, делла дош кхочушдеш хилар, к1еззигчу х1уманах тоам беш хилар, къинхетаме а, нахах дог лозуш а хилар, нахаца к1еда-мерза хилар, вочу х1уманна реза воцуш луьра хилар, бакъдерг дуьйцуш, харцдерг ца дезаш хилар…</p>"
5070,ТIаьхьа гур ду хьуна‚ царна а гур ду‚,
5071,Мила ву шух питане лаьцнарг<sup>1</sup>.,"<p>ТIаьхьа хуур ду, мила ву шух жинийх верг.</p>"
5072,"Баккъалла а, хьо Кхиош-кхобуш волу хьан Дела − Цунна дика вевза Шен некъах тилавелларг а‚ Цунна дика бевза нийсачу новкъахь берш а.",
5073,Хьо /хIай Мухьаммад/ муьтIахь ма хилалахь /дин/ харцдеш болчарна.,
5074,Уьш лууш бара хьо кIеда хила − тIаккха шаьш кIеда хир бара<sup>1</sup>.,"<p>Маккан тхьамданаша аьлла хилла Мухьаммад пайхамаре (Д.с.х.ц.) цхьана ханна ахь тхан делашна Iибадат де, тIаккха оха АллахIна а Iибадат дийр ду цхьана ханна. И ца магийна Дала.</p>"
5075,Хьо муьтIахь ма хилалахь массо а /харц/ дуйнаш дуккха боуш сийсаз- волчунна‚,
5076,/Х1ор/ луьйш волчунна /нахах таьхьашха/‚ /царна юккъехь/ меттанаш дIасакхуьйхьуш волчунна‚,
5077,Дикчу /хIуманна/ новкъарло еш волчунна‚ къинош деш дозанех ваьлла волчунна‚,
5078,"Къизачунна‚ цул совнаха а шен дуьненвалар шеконехь долчунна<sup>1</sup>(да мила ву ца хууш, боьха леларца вевзаш волчу).",<p>Иза МугIиратан кIант Валид ву‚ шен дас 18 шо дуьзначул тIаьхьа шен ву аьлла тIелаьцна волу.</p>
5079,"Шен даьхни а, к1ентий а хиларца /Делан дозанех а ваьлла, кура а ваьлла и/.",
5080,"Шена Тхан аяташ дийшича, цо элира: ""Хьалхалерачийн туьйранаш ду хIорш"".",
5081,Оха цуьнан мера тIе васт<sup>1</sup>дуьллур ду.,<p>Бадрехь хиллачу тIамехь туьрца мара хадийра цуьнан (Валидан).</p>
5082,"Баккъалла а, Оха зийра уьш‚ Оха цхьана бешан дай зерах терра: цара дуй биира‚ шаьш /бешара/ стоьмаш бохур бу Iуьйранна<sup>1</sup>‚ аьлла‚",<p>Уьш мискачарна сагIина цабалархьама.</p>
5083,"""Дала мукъалахь"" ца элира цара.",
5084,ТIаккха цунна (бешана) го тесира хьо кхиош-кхобуш волчу хьан Делера го тосуш долчо<sup>1</sup>‚ уьш наб еш болуш.,<p>ЦIе яьлла ягийра и церан беш буьйсанна.</p>
5085,/Егна/ Iаржъелларг санна Iуьйренга елира и /церан беш/.,
5086,"Iуьйранга бевлича, вовшашка кхийкхира цара:",
5087,"""Шайн беш чу гIо‚ шаьш стоьмаш бохур белахь""‚ аьлла.",
5088,"Уьш болабелира, меллаша вовшашка луьйш:",
5089,"""Тахана шуна тIе /шун беша/ цхьа а мисканиг ма вогIийла /стоьмаш боьхуш/"".",
5090,"Iуьйранна новкъа бевлира уьш, шайн дагахь /мисканиг/ духатоха ницкъ болуш.",
5091,"Иза шайна /егна/ гича‚ цара элира: ""Баккъалла а, вай тиладелла‚",
5092,"ХIаъ‚ вай /и стоьмаш/ боцуш дисина"".",
5093,"Царах кхечарал Iедале волчо элира: ""Ас ца аьллера шуьга: аш /Далла/ хастам бинехьара""‚ аьлла?",
5094,"Цара элира: ""Вонах цIена ву-кх и вай кхиош-кхобуш волу Дела‚ баккъалла а, вай хили-кх зуламхой"".",
5095,Уьш вовшашна бехкаш бохуш дуьхьалбевлира.,
5096,"Цара элира: ""Ма бала бу вайна: вай хилира /Делан дозанех/ тIехдовлурш.",
5097,"Вай кхиош-кхобуш волчу вай Дала вайна цул дикачуьнца /и беш/ хийцо а тарло. Баккъалла а, вай кхиош-кхобуш волчу вайн Делан /дикане/ догдохуш ду-кх"".",
5098,"Иштта ду Iазап‚ ткъа эхартан Iазап вуно доккха ду, уьш хууш хиллехь.",
5099,"Баккъалла а, /Делах/ кхоьручарна шаьш кхиош-кхобуш волчу Далла гергахь ниIматийн бошмаш ю.",
5100,Ткъа Оха хуьлуьйту /Далла/ муьт1ахь болу нах<sup>1</sup>къинош дечарах тера?,<p>Къуръана чохь яздина: َألمُسْلمون(ал-муслимун ) - бусалбанаш.</p>
5101,Шуна хIун хилла /иштта ойла ял/? Аш муха хьукам до?,
5102,Я шуна жайна ду‚ аш шена чохь доьшуш /и хьукам/?,
5103,"Баккъалла а, шуна цу /жайна/ чохь долуш аш мел хоржург?",
5104,"Я шуна Тхоьца биъна дуйнаш бу къематде кхаччалц‚ баккъалла а, шайна аш дина хьукам хир долуш?",
5105,Хатта цаьрга /хIай Мухьаммад/‚ мила ву царах и чIагIдийриг.,
5106,"Я церан накъостий<sup>1</sup>бу? Схьабалабе цара шайн и накъостий, шаьш бакълуьйш хиллехь.","<p>Церан бу Делан санна ницкъ болуш, царна т1е г1уллакхаш доьхкуш, т1аьхьа царгара жоп доьхур долу накъостий? </p>"
5107,Оцу дийнахь настарш ерзина хир ю<sup>1</sup>‚ уьш кхойкхур бу сужуде − царна могур дац‚ −,<p>Настарш ерзина хир ю −гIуллакх дукха сов чолхе хир ду.</p>
5108,БIаьргаш охьадахна‚ сийсазалла тIейоьжна. Цаьрга сужуде кхойкхуш дара уьш могуш болуш<sup>1</sup>.,"<p>Цара жоп ца делира (дуьненахь). Шаьш могуш-таза болуш, дуьненахь Далла 1амал ца йира цара, х1инца эхартахь и оьшуш а яц.</p>"
5109,Вита Со суо хIара хабар харцдеш волчуьнца. Оха схьалоцур бу уьш кIез-кIеззиг /хIаллакбарца/ царна ца хуучухула.,
5110,Ас хан лур ю царна<sup>1</sup>. /Церан мекарлонна дуьхьал/ Сан мекарло чIогIа ю-кх.,<p>Цхьажимма т1аьхьатоттур бу уьш 1азап ца деш.</p>
5111,"Я ахь цаьрга мах боьху, уьш декхарша базбина болуш?",
5112,"Я цаьргахь гушдоцург /девзаш Iилма/ ду, цара дIаяздеш?",
5113,Собар де хьуо Кхиош-кхобуш волчу хьан Делан хьукамна‚ ма хилалахь чIеран накъостах<sup>1</sup>тера: цо /Деле/ кхийкхира ша /чIеран кийрахь пашмаллица/ гатвелла волуш.,<p> Кхузахь Дала вуьйцург Юнус пайхамар ву: Дала зерхьама чIере худийтира иза‚ тIаьхьа араваьккхира.</p>
5114,"Ша Кхиош-кхобуш волчун ниIмат шех ца кхиънехьара, иза кхоьссина хир вара /чIеран кийрара/ ара сийсаз а хилла.",
5115,Ша Кхиош-кхобуш волчо хаьржира иза‚ цо хилийтира иза дикачарах.,
5116,"Цатешнарш кийча бу шайн бIаьргашца хьо хIаллакван<sup>1</sup>шайна хьехам хезначул тIаьхьа‚ цара олу: ""Баккъалла а, иза жинийх ву-кх"".","<p>Оцу аято гойту б1аьрг хилар бакъхилар, цуьнан асар хилар Делан пурбанца. И ч1аг1деш ду Ахьмада а, Ат-Тармазечо а дийцина хьадис: «Делан къадарах хьалхадолуш х1ума хиллехьара, б1аьрг хилар хьалхадер ма дара цул». Цхьаболчу 1еламнаха и аят пайдане лерина б1аьрг хиларна дуьхьал.</p>"
5117,Иза-м<sup>1</sup> дац массо а Iаламна хьехам бен.,<p>Къуръан </p>
5118,Бакъхилла доьжнарг<sup>1</sup>.,<p>Бакъхилла доьжнарг −къематде‚ иштта аьлла цунах хьалха цунах лаьцна харцдина мел хилларг бакъхилла гучудаларна.</p>
5119,ХIун ду и бакъхилла доьжнарг?,
5120,Стено хаийтина хьоьга /хIай Мухьаммад/‚ хIун ду и бакъхилла доьжнарг?,
5121,Самудаша а‚ Iадаша а харцдира тухуш дерг<sup>1</sup>.,"<p>Къематде −цуьнан халонаш гича, нехан дегнаш детталур долу.</p>"
5122,Амма самудаш а - уьш хIаллакбира /чIогIаллица/ дозанах беллачу мохьаца.,
5123,Ва амма Iадаш а – ткъа уьш хIаллакбира инзаре нуьцкъалчу т1ех шилачу мехаца.,
5124,Цо /нуьцкъалла/ балийтира и царна ворхI буса а‚ бархI дийнахь а тIеттIа. Хьуна гур бара нах оцу дийнахь /хIаллакбина/ дIасакхиссина‚ даьсса дисна (чохь хора йолу) хурманан диттан гIадаш санна.,
5125,Цхьа а бухадисар гуй хьуна царна?,
5126,Веара ФирIавн‚ цул хьалха мел верг а‚ муътафикаташ<sup>1</sup>а /беара/ къа деш.,<p>ЛутIин яртийн бахархой.</p>
5127,Цара Iесалла йира шаьш Кхиош-кхобуш волчу Делан элчанна − тIаккха уьш схьалаьцира т1ех чIогIа долчу схьалацаро.,
5128,"Оха хи дозанах даьлча, дихьира шу лелаш долчуьнца<sup>1</sup>(кеманца).",<p>Хичахула кеманна тIехь −Нухь а‚ цунна тIаьхьахIиттинарш а.</p>
5129,Иза хилийтархьама шуна хьехам‚ тидаме долчу лерге тидаме эцийтархьама а.,
5130,Сур<sup>1</sup>лекхча цхьана лакхарца‚,<p>Исрафил малико шозлагIа локхур йолу зурма массо а Iаламий юккъехь къастамбархьама.</p>
5131,Латта а дIадихьча‚ лаьмнаш а /айдича/‚ царах аьтта х1ур бича цхьана атарца -,
5132,Оцу дийнахь дог1ур ду данза ца даьлларг (къематде).,
5133,"Стигал йедар ю‚ оцу дийнахь хир ю иза ледаръяьлла (ч1аг1о йоцуш),",
5134,Маликаш хир ду цуьнан йисташкахула. Хьо Кхиош-кхобуш волчу хьан Делан Iарш хьур ю оцу дийнахь бархIамо<sup>1</sup>шайна т1ехула.,<p>БархI малико‚ я маликийн шен дукхалла Далла бен ца хуучу бархI могIано.</p>
5135,Оцу дийнахь шу хIоттор ду /кхиэлна/ хьалха‚ цхьа а хьуллеш хуьлу хIума хьулделла хир дац шух.,
5136,"Амма шен жайна шега аьтту (бакъахьара) куьйга делларг‚ цо эр ма ду /ч1ог1а хазахетта/: ""ХIей‚ схьадуьйла! Деша сан жайна!",
5137,"Баккъалла а, со моьттуш<sup>1</sup>ма вара /цхьана дийнахь/ сан хьесап суна дуьхьалкхетар дуйла"".",<p>Со моьттуш ма вара – со тешаш ма вара.</p>
5138,Иза хир ву ша реза волчу дахарехь.,
5139,Лекхачу бешахь.,
5140,Шен стоьмаш гергахь болуш.,
5141,"/Эр ду цаьрга/: ""ГIоза даа‚ гIоза мала шайна /дуьненан/ дIадаханчу деношкахь шаьш хьалхадаьккхинарг /бахьанехь/ "".",
5142,"Ва амма шен жайна шега аьрру (харцхьара) куьйга делларг‚ цо эр ма ду: ""ЭхI! И сан жайна соьга ма деллехьара!",
5143,И сан /ч1ог1а суна дуьхьал долу/  хьесап хууш ца хиллехьара со.,
5144,Эх1! И сан /дуьненахь/ валар хиллехьара тIаьххьара‚ /со юха ден ца веш/.,
5145,Со кIелхьар ца ваьккхи сан бахамо.,
5146,"ХIаллакхили соьгара сан долахь мел хилларг (сан уьйранаш а, сан хьал а)"".",
5147,"/Делан омра догIур ду/: ""Схьалаца иза! ДIавихка иза!",
5148,Т1аккха жоьжахати чу д1авига иза.,
5149,"ТIаккха шен яхалла кхузткъе итт дол йолчу зIайнах вихкина д1алалла иза"".",
5150,"Баккъалла а, иза вацара сийлахь-воккхачу Делах тешаш.",
5151,Мискачунна даа хIума дала /кхечарна/ дагадоуьйтуш вацара иза.,
5152,Вац цунна тахана кхузахь цхьа а доттагI.,
5153,Даа хIума дац диларш бен.,
5154,Уьш дуур дац гIалатбевллачара а бен.,
5155,ХIан-хIа! Ас дуй боу шуна гуш долчуьнца,
5156,Шуна гуш доцучуьнца а:,
5157,"Баккъалла а, иза сийлахьчу элчанан дош ма ду (Делера цо дуьйцуш).",
5158,ШаIиран<sup>1</sup>дош ма дац иза‚ кIеззиг ду-кх шу тешаш дерг.,"<p>Илланча. Илланчийн дешнаш ду Мухьаммада дуьйцуш дерг, олуш хилла цатешачара.</p>"
5159,Бозбуунчин дош а ма дац иза‚ кIеззиг ду-кх аш ойла еш дерг.,
5160,Iаламийн Дегара охьадоьссина ду иза (Къуръан).,
5161,"Цо<sup>1</sup>Тхуна аьллехьара цхьацца (Оха аьлла доцу) дешнаш,",<p>Элчано −Оха аьлла доцу дешнаш аьллехьара.</p>
5162,Оха схьалаьцна хир вара иза аьтту (бакъахьара) куьйга<sup>1</sup>‚,"<p>Аьтту куьйга – ницкъица. Дала боху: Мухьаммад Ша ца аьлларг дуьйцуш валхьара, Ша та1зар дийр дара цунна. Цо дуьйцург (Къуръан) Делан къамел ду.</p>"
5163,ТIаккха хадийна хир бара цуьнан деган пха<sup>1</sup>.,"<p>Деган пха – дегах хуттабелла пха. И хадийча адам а, дийнат а ло. </p>"
5164,Шух цхьа а хир ма вацара цунах иза духатухуш.,
5165,"Баккъалла а, иза (Къуръан) хьехам бу-кх /Делах/ кхоьруш болчарна.",
5166,"Баккъалла а, Тхо хууш ду-кх шух /дин/ харцдеш берш буйла.",
5167,"Баккъалла а, иза (Къуръан) г1айг1а ю-кх цатешачарна. (Цуьнга ийман диллинчарна хир долу ниIматаш гина пошме хир бу керстанаш къематдийнахь).",
5168,"Баккъалла а, иза хьакъ-бакъдерг ду-кх!",
5169,Сийлахь-воккхачу хьуо кхиош-кхобуш волчу хьан Делан цIе хастае! (Массо а вочу сибатех ц1анве Иза).,
5170,Дийхира цхьана доьхучо дужу Iазап<sup>1</sup>,"<p>Назр бин Хьарис керстано дехна  хилла Деле: ""Везан Дела, хIокху Мухьаммада дуьйцург бакъ делахь, стиглара тIулгаш бегабе тхуна"", аьлла. Бадрехь хиллачу тIамехь ирчачу хьолехь вийна иза цо ца вешаш и алар бахьанехь.</p>"
5171,Цатешачарна яц цунна ян дуьхьало.,
5172,Делера /Iазап/ ду иза‚ Шен /маликашна хьаладовла/ кензаш йолчу.,
5173,Хьаладовлу маликаш а‚ Са (Джибрил малик) а Иза волчу‚ шен барам /нахана гергахь/ шовзткъе итт эзар шо долчу дийнахь.,
5174,Ахь собар делахь /хIай Мухьаммад цу керстанаша хьо сийсазаван гIерташ дуьйцуш долчунгахь/ хазчу собарца.,
5175,"Баккъалла а, царна иза (Делан Iазап) гуш ду генахь‚",
5176,Тхуна иза гуш ду гергахь.,
5177,Оцу дийнахь стигал хир ю лалина цIеста санна.,
5178,Лаьмнаш хир ду /бежнийн тIера схьадаьккхина/ цIока санна.,
5179,/Оцу дийнахь/ доттагIчо доттагIчух хоттур ма дац /шен бāла совбаларна/−,
5180,Уьш вовшашна гойтуш хир ма бу /хIетте а хоьттур дац цара вовшех/. Луур ду къинош динчунна оцу дийнахь Iазапах кIелхьарвала шен кIентий дIабелла а‚,
5181,Шен зуда а‚ шен ваша а /дIабелла а/‚,
5182,Ша тIелаьцна хилла долу шен тайпа<sup>1</sup>а /дIаделла а/‚,<p>Тайпа – кхузахь: берриг гергарнаш.</p>
5183,"Массо а лаьттахь мел верг а /дIавелла а/, тIаккха кIелхьарвала /луур дара цунна/.",
5184,"ХIан-хIа! Баккъалла а, иза (жоьжахати) āлу лепа цIе ю.",
5185,Схьаозор долуш ду цо коьртан чIор.,
5186,"ТIекхойкхур ву цо ша /Дела цхьаъ варх/ юхаваьлларг а‚ /ийманах/ дIаведдарг а,",
5187,"Гулдийнарг /дуьненахь даьхни, хьанал-хьарам ца къестош/, т1аккха и д1адиллинарг<sup>1</sup>а /Делан а, нехан а хьакъ д1а ца луш/.",<p>Адамо гулдо даьхни‚ дIахьулдо иза цо Делан а‚ нехан а хьаккъаш дIа ца луш.</p>
5188,"Адам кхоьллина ду /бāла беъча/ собар доцуш, /Делан ниIматашна/ шукур доцуш.",
5189,"Шех цадезарг (пекъаралла, цамгар, кхерам) 1оттаделча, нуьцкъала собарх волуш (массо а диканах дог дуьллуш),",
5190,"Шех диканиг 1оттаделча<sup>1</sup>, нуьцкъала духадетташ /сагIа далар‚ дикачу агIор харж яр а/,","<p>Дала шена дукха даьхни делча, пис хуьлуш: закат даларций а, саг1а даккхарций а Делан а, нехан а хьакъ д1а ца луш.</p>"
5191,"Ламазаш деш берш боцурш,",
5192,Шаьш шайн ламазашкахь гуттар болуш.,
5193,Шайн /хьолехь/ билгала хьакъ долуш,
5194,"/СагIа/ доьхучунна а‚ шегахь хIумма доцчунна а (сагIа ца доьхучунна а),",
5195,"Шаьш декхаран де<sup>1</sup>бакъдеш берш,",<p>Декхаран де – къематде. Иштта аьлла цунах адаме дуьненахь д1а ца делла декхарш д1адолуьйтур долу дела.</p>
5196,Шаьш Кхиош-кхобуш волчу шайн Делан Iазапах кхоьруш берш.,
5197,"Баккъалла а, уьш Кхиош-кхобуш волчу церан Делан Iазап тешаме дац /муьлхачу хенахь дан тарло/.",
5198,Шаьш шайн эвхье меженаш ларъеш берш,
5199,Шайн зударий боцучарах а‚ шайн аьтту куьйго доладина зударий<sup>1</sup>боцучарах а. Оцаргахь уьш бехке бац.,"<p>Аьтто куьйга доладина зударий −дин бахьанехь бечу тIемашкахь карабеъна болу мостагIийн зударий‚ царца лелон магийна шен зудчуьнца лелориг, мах ца беш. Iелам нах бартбахна хIинца и хьал дац аьлла.</p>"
5200,Цул тIехбевлларш – уьш /Делан/ дозанех бевлларш бу.,
5201,"Шаьш<sup>1</sup>шайна бина тешам а‚ шаьш йина ваIда а кхочушъеш берш,",<p>Вай хьалха хьехийна болу бусалба нах.</p>
5202,"Шаьш шайн тешаллина тIехь лаьтташ берш<sup>1</sup>,",<p>Шаьш шайн тешаллина тIехь лаьтташ берш – дуьненан х1уманах 1ехабелла я цхьаннах кхерабелла шайн тешалла ца дохош берш.</p>
5203,Шаьш шайн ламазаш Iалашдеш<sup>1</sup>берш -,"<p>Шен хеннахь, кхоччуш ламазаш деш берш.</p>"
5204,Уьш /ялсаманин/ бошмашкахь хир бу шайх сийдина.,
5205,ХIун хилла цатешначарна - хьуна хьалха дIасхьауьйдуш болчарна‚,
5206,/Хьуна/ аьтту агIорхьа‚ аьрру агIорхьа а тобанаш еш болчу /бусалбанех ца бешаш вовшашка дуьйцуш болчу: хIорш ялсамане гIахь‚ вай царал хьалха гIур ду/?,
5207,Лууш вуй - те царах массо а стаг ша ниIматийн ялсамане вахийта?,
5208,"ХIан-хIа! Баккъалла а, Оха уьш кхоьллира царна хуучух /тIадамах, курабовла ца оьшура царна/.",
5209,"ХIан-хIа! Ас дуй боу малхбалийн а‚ малхбузийн<sup>1</sup>а Кхиош-кхобучу Делах: баккъалла а, Тхо ницIкъ болуш ду-кх","<p>Малхбалийн а, малхбузийн а Дела. Малхбале – малх схьакхета меттиг, малхбузе – малх д1абузу меттиг. Кхузахь Дала дукхаллин терахьехь аьлла Шена луург мелхан а, баттан а, массо а седанан а схьакхета а, д1абуза меттигаш йолу дела.</p>"
5210,/Уьш/ хийцабан царал дикачаьрца‚ /цу тIехь/ тхол хьалхавер вац /цхьа а/.,
5211,Бита уьш /шайн тиларчохь/ дIасаийдан а‚ ловзан а шайн ваIда йина йолчу /къемат/ денна дуьхьалкхетталц.,
5212,"Оцу дийнахь уьш арабовлур бу кешнаш чуьра сихбевлла, шаьш /хьалха шаьш Iибадат деш хилла болу/ тIулгашна тIе бовдуш санна‚",
5213,Шайн бIаьргаш охьатоьхна. Сийсазалла кхуьур ю царах. И де ду-кх царна хир ду аьлла ваIда йина хилларг!,
5214,"Баккъалла а, Оха вахийтира шен къомана тIе Нухь: ""Кхерам таса хьан къомана цунна тIе лазош долу Iазап дале""‚ аьлла.",
5215,"Цо элира: ""ХIай сан къам! Баккъалла а, со шуна /ваийтина/ билгала волу кхерамча ву-кх:",
5216,Далла Iибадат де‚ Цунах кхера‚ суна муьтIахь хила!,
5217,"/ТIаккха/ Цо гечдийр ду шуна шун къинош‚ тIаьхьатоттур ду шу /Iазап ца деш/ цхьана тоьхначу ханна − Iожалла т1екхаччалц. Баккъалла а, Делан Iожалла, ша еъча, тIаьхьатоттур яц‚ шу хууш хиллехь"".",
5218,"Цо (Нухьас ша дукха къахьегначул тIаьхьа, наха дин тIе ца лоцуш, гаттавелча) элира: ""Со Кхиош-кхобуш волу сан Дела‚ баккъалла а, ас кхайкхийра /дин/ сан къоме буса а‚ дийнахь а.",
5219,Амма сан кхайкхамо уьш /динах/ бовдар бен алсам ца даьккхи.,
5220,"Баккъалла а, ас уьш мел кхайкхи Хьоьга шайна гечдан‚ цара шайн пIелгаш шайн лергий чудуьхкара /сан кхайкхар шайна ца хазийтархьама/‚ шайн бедаршца шайн кортош хьулдора /ца хазийтархьама/‚ уьш чIагIбелира /шайн къиной тIехь/‚ курабевлира курабовларца.",
5221,"ТIаккха ас цаьрга кхайкхира чIогIа (ца кхоьруш, аз айдина).",
5222,"ТIаккха, баккъалла а, ас цаьрга кхайкхира гучахь, ас кхайкхира цаьрга къайлаха.",
5223,"Ас элира: ""Гечдар деха шаьш кхиош-кхобуш волчу Деле‚ баккъалла а, Иза хилла дукха гечдийриг.",
5224,Цо стигал йоуьйтур ю<sup>1</sup>шуна алсам /догIица/.,<p>Стигал йоуьйтур ю – кхузахь: дог1а дойтур ду (шортта).</p>
5225,Цо гIодийр ду шуна хьолаца‚ кIенташца‚ хуьлуьйтур ю шуна бошмаш‚ хуьлуьйтур ду шуна хиш-татолаш.,
5226,Шуна хIун хилла? ХIунда дог ца доху аш Деле /Иза/ лийрарца?,
5227,Цо кхоьллина шу даржаца (хьалха тIадам‚ тIаккха детина цIи хуьлуш‚ тIаккха − т1ехк (даьIахк) хуьлуш‚ тIаккха цунна тIе жижиг латош…).,
5228,Шуна ца го‚ муха кхоьллира Дала тIеттIа ворхI стигал?,
5229,Цо хилийтира бутт царна чохь нур хилла‚ Цо хилийтира малх чиркх хилла.,
5230,Дала шу схьадалийтира лаьттах орамат /санна кхуьуш/. (Āдам лаьттах кхоьллира).,
5231,ТIаккха Цо шу юха дIадерзор ду цуьнга (лаьтте)<sup>1</sup>‚ арадохур ду /лаьтта чуьра/ арадахарца /къематдийнахь/.,<p>Долуьйтур ду шу.</p>
5232,"Дала хилийтина шуна латта, /дIабаржина/ куз санна.",
5233,"Шу цунна тIехула лелийтархьама, шайна шуьйра некъаш луьйцуш"".",
5234,"Нухьас элира: ""Со кхиош-кхобуш волу сан Дела‚ баккъалла а, цара суна Iесалла йи‚ уьш тIаьхьахIоьтти шен бахамо а‚ шен доьзало а шайна эшалла бен сов ца яьккхинчунна.",
5235,Цара йи тIех йоккха мекарло:,
5236,"Цара элира: ""Ма биталаш шайн делий а‚ ма виталаш Вадда а‚ СуваI а‚ ЯгIус а‚ ЯIукъ а‚ Наср а<sup>1</sup>!""","<p>Вадда‚ СуваI‚ ЯгIус‚ ЯIукъ‚ Наср −Нухьан заманчохь хиллачу цIуйн (идолийн) цIерш. Дийцарехь, уьш дика Iамал йина муъмина нах хилла. ТIаьхьа наха царах шайн делий лаьцна.</p>"
5237,"/Нухьас доIа дира/: ""Цара тилира дукханаш‚ зуламхой сов ма бахалахь тиларций бен"".",
5238,Шайна гIалатех (къинойх) уьш хи чу бахийтира‚ тIаккха цIерга бахийтира‚ царна ца карийра Дела воцург гIоьнчий<sup>1</sup>.,<p>Дала доссинчу 1азапехь и духатоха цхьа а г1оьнча ца хилира царна.</p>
5239,"Нухьас элира: ""Со кхиош-кхобуш волу сан Дела‚ Ахь ма виталахь лаьтта тIехь цатешачарах цхьа а цIа чохь вехаш верг.",
5240,"Баккъалла а, Ахь уьш битахь, цара Хьан леш тилор бу‚ цара дуьненавоккхур вац къинош деш верг‚ тIех ца тешаш верг бен.",
5241,"Со кхиош-кхобуш волу сан Дела‚ Ахь гечделахь суна а‚ сан денна-нанна а‚ муъмин хилла сан цIа чу ваьллачунна а‚ муъмин божаршна а‚ муъмин зударшна а‚ Ахь сов ма бахалахь зуламхой хIаллакбарций бен!""",
5242,"Ахь āла: ""Соьга вехьеца хаийтина: ""ЛадуьйгIира /Къуръане/ жинийн цхьана тобано<sup>1</sup>‚ тIаккха цара элира: ""Баккъалла а, тхуна хезира цхьа тамаше дешар<sup>2</sup>!",<p>3 −10 жин.</p> | <p>Дешар – кхузахь: Къуръан. 1аьрбийн дош قرءان и бохург ду.</p>
5243,Цо (Къуръано) нисво нийсачу новкъа‚ тхо цунах тийшира‚ оха лацанне а лоцур вац тхаш кхиош-кхобуш волчу Делаца цхьа а накъост.,
5244,"Баккъалла а, лакхадели тхо кхиош-кхобуш волчу Делан возалла − ца леци Цо зуда-накъост а‚ доьзалхо а.",
5245,"Баккъалла а, хили тхан Iовдалниг<sup>1</sup>олуш Далла тIехь кIорггера харцдерг.",<p>Иблис</p>
5246,Тхуна моьттура цкъа а эр дац адамо а‚ жино а Далла тIехь харцдерг.,
5247,Адамийн цхьа божарий<sup>1</sup>бара ларлуш жинийн божаршца (цаьргара гIо луьйцуш) − цара совбехира уьш тиларца (Делан дозанех бовларца).,"<p>Джех1ал заманахь 1аьрбийн 1адат хилла шаьш цхьана йесачу аренга нисделча, цу меттиган жинийн элане, шайна моттарехь, шаьш массо а бохамах ларор доьхуш. Оцу г1уллакхо жинаш мелхо майрадохура, /Делан дозанел/ т1ехдохура.</p>"
5248,"Баккъалла а, царна моьттура шуна моьттуш хилларг: ""Цкъа а Дала цхьа а денвийр вац""‚ аьлла.",
5249,"/Жинаша элира/: ""Тхо хьакхаделира стиглах‚ тхуна иза карийра нуьцIкъалчу гIаролех‚ цIе тухучу седарчех юьззина.",
5250,Тхо хилира цигахь охьахууш ладогIаран охьахаарна. ЛадугIуш волчунна хIинца карор шена кIело йина Iеш болу цIе туху седа.,
5251,Тхуна хаац‚ вониг лууш ду лаьттахь болчарна я уьш Кхиош-кхобуш волу Дела царна нийса некъ лууш ву.,
5252,Тхох диканаш а ду‚ тхох уьш доцурш а ду‚ тхо хилира тайп-тайпана некъенаш.,
5253,Тхуна хиира: тхуна цкъа а ницкъ кхочур бац Дела (-н омрах довла) лаьттахь а‚ тхуна цкъа а ницкъ кхочур бац девдана кIелхьардовла а.,
5254,Тхуна нийса некъ (Къуръан) хезча‚ тхо Цунах (Делах) тийшира. Ша кхиош-кхобуш волчу шен Делах тешаш верг − кхоьрур вац шен мела эшарх а‚ зулам хиларх а /къа сов даьлла/.,
5255,"Баккъалла а, тхох /Далла/ муьт1ахь дерш а ду‚ тхох /бакъдолчух/ дIадирзинарш а ду. Ткъа шаьш /Далла/ муьт1ахь хилларш − дикачунна тIе /нийсачу новкъа/ нисбелла.",
5256,"Амма бакъболчу некъах дIабирзинарш − царах хили жоьжахатина ягориг"".",
5257,"Уьш нисбеллехьара /исламан/ новкъа, Оха малор дара царна шортта хи (оьшучу хенахь шортта догIа дойтур дара Оха царна)‚",
5258,Цуьнца уьш зерхьама. Ша кхиош-кхобуш волу шен Дела хьехорах дIавоьрзуш верг - Цо вохуьйтур ву и лан хала долчу Iазапа чу.,
5259,"Баккъалла а, маьждигаш<sup>1</sup>Делан ду − аш ма кхайкха Делаца цхьа а!",<p>Кхузахь луург −Iибадат ден меттигаш‚ сужуд дар‚ ламаз дар ду. Iибадат цхьана Далла дан деза.</p>
5260,"Баккъалла а, Делан лай (Мухьаммад) д1ахIоьттича Цуьнга кхойкхуш,<sup>1</sup>уьш (бусалба джинаш) дисира тIеттIа цунна тIе гулделла /ладогIа лууш/.",<p>Iибадат деш.</p>
5261,"Ахь āла /цу керстанашка, хIай Мухьаммад/: ""Баккъалла а, ас кхойкху со кхиош-кхобуш волчу сан Деле‚ Цуьнца цхьа а накъост ца лоцу ас"".",
5262,"Ахь āла: ""Баккъалла а, со вац сан долахь шуна зен долуш‚ нийса некъ болуш а"".",
5263,"Ахь āла: ""Баккъалла а, со Делах ларор вац цхьаммо а‚ суна карор яц Иза воцург вадан меттиг.",
5264,"Делера дерг а‚ Цуьнан элчаналлин дерг а дIакхачор бен /нахе дац суна тIехь/. Далла а‚ Цуьнан элчанна а Iесалла еш верг − баккъалла а, цунна жоьжахатин цIе хир ю‚ уьш цу чохь гуттар лаьтташ.",
5265,Шайна хир ду аьлла ваIда йинарг галц − тIаккха хуур ду царна‚ мила ву вуно ледар гIоьнчий хиларца‚ вуно кIеззиг ницкъ хиларца.,
5266,"Ахь āла: ""Суна хаац‚ герга ду и шуна хир ду аьлла ваIда йинарг я со кхиош-кхобуш волчу сан Дала цунна хан тоьхна‚",
5267,Къайле хуург /ву Иза/‚ Цо ца кхиаво Шен къайленна тIе цхьа а,
5268,"/Ша Далла/ реза хилла элча воцург<sup>1</sup>. Т1аккха, баккъалла а, Цо лоьлуьйту элчанна  хьалхахула а‚ тIехьахула а /иза джинех а, шайт1анан васвасаллах а Iалашвеш маликийн/ тергаме тоба.",<p>Элча кхиаво Дала цхьацца муIжизаташца Шен цхьайолчу къайлений тIе.</p>
5269,"Шена хаийтан цара (элчанаша) дIакхачийна дуйла шаьш кхиош-кхобуш волчу шайн Делан элчаналла. Цаьргахь дерг кхоччуш хууш ву Иза‚ хIор хIума дагарйина Цо барамца"".",
5270,ХIай /бедарх/ дIахьаьрчинарг<sup>1</sup>!,"<p>Шега дуьххьара Делера вехьий деъча (Къуръан досса доладелча)‚ пайхамар‚ Делан салам хиларг‚ дукха кхеравелла хорша еъна хилла. ""Хьираъ"" олучу нокхе (хьех) чохь хилла иза. ТIаккха веана шен зудчуьнга Хадижате дийцина цо шена хилларг а‚ шех бедарш хьарчае‚ тIе бедарш тоха шена‚ бохуш‚ бедарех дIахьерчина. Цундела боху Дала цигахь а‚ буха догIучу суратехь‚ цунах ""дIахьаьрчинарг"".</p>"
5271,ГIатта<sup>1</sup>буса‚ цхьа кIеззиг /буьйса/ йите /хьайна садаIа/.,<p>Iамал е.</p>
5272,Цуьнан ах /йите/‚ я цунах цхьа кIеззиг эшае.,
5273,"Я тIетоха цунна. Къуръан деша (меллаша, хазчу) дешарца.",
5274,Оха дуьхьалтухур ду хьуна деза дош<sup>1</sup>.,"<p>Деза дош – к1орггера маь1на долу, шегахь доккха хьикмат долу дош.</p>"
5275,"Баккъалла а, буьйсанан хан еза ю (ламаз дечунна)‚ вуно билгал ю дашца<sup>1</sup>.","<p>Буьйса кхоьллина сада1а, цундела ламаз дан халó хуьла. Буьйсана массо а х1ума д1атийна хуьла, цундела дешнаш билгал хеза. </p><p></p>"
5276,"Боккъалла а, хьуна /дан/ дийнахь дехха гIуллакхаш ду (Къуръан деша мукъа ца волу хьо).",
5277,"Хьехае хьуо Кхиош-кхобуш волчу /Делан/ цIе. /Дуьненан гIуллакхех/ хада Цунна (Дала) Iибадат дарца, (дог цIена) хадарца.",
5278,Малхбалин а‚ малхбузен а Кхиош-кхобург ву Иза‚ вац кхин дела Иза воцург‚ лаца Цунах /хьайна/ векал (тIетовжа гIоьнча).,
5279,"Собар де цара (Маккан керастанаша) олучунна тIехь‚ бита уьш хазчу кепара. /Дукха бехкаш ца бохуш, цатам ца беш/.",
5280,Вита Со а‚ и шайгахь ниIматаш долу /дин/ харцдеш берш а‚ собар де цаьрца цхьа кIеззиг.,
5281,"Баккъалла а, Тхоьгахь буржолаш а ю‚ /жоьжахатин/ цIе а ю.",
5282,Лага чохь дуьсур долу даар а ду‚ лазош долу Iазап а ду.,
5283,Оцу /къемат/дийнахь латта а‚ лаьмнаш а дегалур ду‚ лаьмнех хир бу Iенаш болу г1умаран барз.,
5284,"Баккъалла а, Оха ваийтина шуьга элча /Мухьаммад/ шуна тIехь теш хилла‚ Оха ФирIавне а элча /Муса/ вахийтарх терра.",
5285,ФирIавн Iеса хилира элчанна − тIаккха Оха иза схьалецира чIогIачу схьалацарца.,
5286,"Шу муха ца кхоьру /хIай къурайшан тоба/, аш керстаналла дича, ша бераш къеж бийр болчу дийнах? −",
5287,Стигал этIар ю /оцу дийнан ирчаллах/. Цуьнан (Делан) ваIда кхочушхилла.,
5288,"Баккъалла а, хIара хьехам бу. Шена луучо шен Кхиош-кхобучуьнга некъ схьалоцур бу /цунах/.",
5289,"Баккъалла а, хьан Кхиош-кхобучунна хууш ду хьо буьйсан кха дèкъан шина дèкъал кIеззиг йолчу заманчохь гIеттина /Шена Iамал еш/ вуйла‚ цуьнан ах заманчохь‚ кха дèкъан цхьа дáкъа заманчохь а‚ хьоьца болчарах цхьа тоба ю /иштта буса гIеттина Iамал еш − иза а хаьа Далла/. Дáла барам бийна буьйсан а‚ дийнан а. Цунна хии шуна /ерриг буьйса я цунах дукхаерг Iибадат дарца денйан/ могур доций, /хIинца/ гечдина Цо шуна – деша Къуръанах<sup>1</sup>шайна атта дерг /буса/. Цунна (Далла) хии‚ шух хир ву цомгушниг‚ кхиберш лаьттахула бевлла лелаш бу Делан ниIмат лоьхуш (шайна рицкъ тардеш)‚ /цхьа/ кхиберш Делан новкъахь тIом беш бу - деша цунах (Къуръанах) шайна атта дерг. ХIоттаде ламаз‚ д1ало закат‚ аш д1ало Далла хаза декхар /юхалург/. Аш шайна хьалхадаьккхина диканиг шуна иза карор ду Далла гергахь диканиг а‚ сийлахь-еза ял а хилла. Деле гечдар дēха. Баккъалла а, Дела гечдийриг а ву‚ къинхетаме верг а ву.","<p>Дийнахь а, буса а деш долу ламазаш. «Къуръан» аьлла Дала кхузахь ламазах и цуьнан доккха дāкъа долу дела.</p>"
5290,ХIай /бедарх/ дIахьаьрчинарг<sup>1</sup>!,<p>ХIара сурат доссоран бахьана хьалхалаьрниг ду.</p>
5291,ХьалагIатта‚ кхерам таса!,
5292,Хьуо Кхиош-кхобург воккхаве!,
5293,Хьан бедар цIанъе!,
5294,Боьху хIуманаш дIатаса<sup>1</sup>!,"<p>Цара делий бу, бохуш, лоьцучу жа1аршна (цIушна) герга ма гIолахь, хIай Мухьаммад.</p>"
5295,Ма ло хIума хьайна /цунах/ алссам тIекхиар лоьхуш<sup>1</sup>.,<p>Ахь ма ло нахана х1ума цаьргара алссам юхахиларе дог дохуш.</p>
5296,Хьо Кхиош-кхобучун /гIуллакхна/ собаре хила.,
5297,Сур лекхначу хенахь (шолгIа локху сур) −,
5298,Иза оцу дийнахь хала де ду.,
5299,/Делах/ тешаш боцучарна атта доцуш.,
5300,Вита Со а и Ас кхоьллинарг<sup>1</sup>а тхаьш.,<p>Иза ву Валид бин МугIайрат Аль-Мазуми −динна дуьхьал ваьлла хилла волу хьалдолу стаг.</p>
5301,Ас хилийтира цунна шортта даьхни а‚,
5302,"КIентий а, шаьш цуьнца цхьана /гуттар/ лаьтташ.",
5303,Ас аьтто бира цунна /хаза/ аьтто барца.,
5304,ТIаккха а лиира цунна Ас совдаккха /шен хьал/.,
5305,"ХIан-хIа! Баккъалла а, иза хилира Тхан аяташна дуьхьал.",
5306,Ас тIеюьллур ю цунна ирхо (Iазапан мохь).,
5307,"Баккъалла а, цо ойла йора‚ хьесап а дора.",
5308,ХIаллакхиларг<sup>1</sup>! Муха дора цо хьесап?,"<p>Цхьа доккха инзаре х1ума дича, 1аьрбаша олуш хилла: قاتله الله Дала х1аллаквойла иза! Муг1иратан к1анта Валида аьлла хилла Къуръанах и сихьр (бозбуунчалла) ду, аьлла.</p>"
5309,ТIаккха а хIаллакхиларг! Муха дора цо хьесап?,
5310,ТIаккха иза хьежира.,
5311,ТIаккха юьхь хабийра‚ вусавелира.,
5312,ТIаккха иза юхваьлира /Къуръанах/‚ куравелира.,
5313,"Цо элира: ""ХIара деккъа бозбуунчалла ду /хьалха дуьйна/ схьадогIуш долу.",
5314,"ХIара деккъа адаман дош ду"".",
5315,Ас вагор ву иза сакъаран /жоьжахати/ чохь.,
5316,Хьан хаийтина хьуна‚ хIун ю и сакъар?,
5317,"Буха а ца вуьту цо‚ дIа а ца тосу,",
5318,Гучуйолу и адамна /геннара цуьнан юьхь Iаржаеш/.,
5319,Цунна тIехIоьттина ткъеяссина /малик/ ду.,
5320,"Жоьжахатина тIехIоьттина берш Оха маликаш бен ца хилийтина. Церан дагардар ца хилийтина Оха деккъа цатешачарна питнина бен а‚ жайнан охIлана и бакъ дуйла хаийтархьама а‚ /Делах/ тешаш берш ийманца совбахархьама а‚ шеко ца яйтархьама жайнан охIлане а‚ муъмин нахе а; шайн дегнашкахь цамгар йолчаьрга а‚ цатешачаьрга а алийтархьама: ""ХIун лиъна-техьа Далла хIокхунца‚ масал а далийна?"" Иштта тилавала вуьту Дала Шена луург‚ нисво Шена луург. Хьо Кхиош-кхобучун эскар хуур дац Цунна Шена бен. Иза беккъа хьехам бу-кх адамашна.",
5321,ХIан-хIа! Баттаца дуй боу Ас!,
5322,Буьйсанца дуй боу и тIаьхьаяханчу хенахь.,
5323,Сатасарца дуй боу и гучудаьллачу хенахь.,
5324,"Баккъалла а, иза (сакъар олу жоьжахати) уггар яккхичарах цхьаъ ю!",
5325,Кхерамча адамашна /ю иза/.,
5326,Шух шен луучунна /диканна/ хьалхавала а‚ /вочунна/ тIаьхьависа а<sup>1</sup>.,"<p>Жоьжахатих кхеравелла диканаш сиха деш, вонаш – ца деш т1аьхьатоьттуш.</p>"
5327,Массо а са ша карадинчуьнца закъалт ду,
5328,Аьтту куьйган дай боцурш.,
5329,Уьш /бошмашкахь/ вовшашка хоьттуш хир бу,
5330,Къинош диначарах:,
5331,"""Хьан дигина шу сакъара чу?""",
5332,"Цара элира: ""Тхо ца хилира ламазаш дечарах,",
5333,Тхо ца хилира мискачарна хIума даош.,
5334,Даьсса хабарш дуьйцучаьрца /даьсса/ хабар дуьйцуш хилира тхо‚,
5335,Бекхаман де<sup>1</sup>харцдеш хилира тхо,<p>Бекхаман де – къематде.</p>
5336,"Тхайга бакъдерг далц"".",
5337,Пайда бийр бац царна шапаIат дечеран  шапаIато.,
5338,ХIун ду царна уьш хьехамах дIаберза?,
5339,Шаьш акхаяьлла вираш санна‚,
5340,/Кхераелла/ йовдуш ломах?,
5341,"ХIаъ, царах массо а ву лууш шега лойла схьадиллина жайнаш.",
5342,ХIан-хIа‚ уьш ца кхоьру эхартах.,
5343,"ХIан-хIа! Баккъалла а, иза /Къуръан/ хьехам бу,",
5344,Шена /нисвала/ луучо т1елоцур бу и.,
5345,Далла лаахь бен цара т1елоцур-м бац. Иза ву /Шех/ кхеран охIла‚ Иза ву /Ша/ гечдаран охIла.,
5346,ХIан-хIа! Дуй боу Ас къематденца.,
5347,ХIан-хIа! Дуй боу Ас дукха бехкаш бохучу<sup>1</sup>сица.,"<p>Вон хIуманаш дича, шен дегIана бехкаш бохур долу Делах кхоьруш хилла адаман са.</p>"
5348,Адамна моьтту-те Оха янне гулйийр яц шен даьIахкаш?,
5349,ХIаъ! Ницкъ болуш ду /Тхо/ цуьнан пIелгаш /гулдина‚ вовшахтоьхна/ дIанисдан.,
5350,ХIаъ‚ луу адамна къинош дан /и къематде харцдарца/ шен хьалха /йисинчу заманчохь/.,
5351,"Хотту цо /къинош динчу керста адамо, ца вешаш/: ""Маца хир ду и къематде?"" −",
5352,БIаьрса /хьере хилла/ дIатохаделча.,
5353,Бутт лаьцича /шен нур дIадихьна‚ бода хилча/.,
5354,Малх а‚ бутт а вовшахтоьхча.,
5355,"Эр ду адамо оцу /къемат/дийнахь: ""Мичахь ю дIавадан меттиг?""",
5356,ХIан-хIа! ДIавадан меттиг ма яц!,
5357,Хьуо Кхиош-кхобучунна тIе ю оцу дийнахь дIанисвалан меттиг.,
5358,ДIадуьйцур ду оцу дийнахь адаме цо хьалхадаьккхинарг<sup>1</sup>а‚ цо тIаьхьатаьттинарг<sup>2</sup>а.,"<p>Стаго ша дийна волуш дуьненахь йина 1амалш, дика елахь а, вон елахь а, дукха елахь а, к1еззиг елахь а.</p> | <p>Стаг веллачул т1аьхьа буха йисина дика ц1е, дика 1амал я вон ц1е, вон 1амал. Хьадисехь ду: дика суннат дендинчунна цуьнца 1амал мел йинчунна хуьлу мела хир бу къематде далц, вакхарна эша а ца беш. Иштта вон 1адат(къа хуьлу г1уллакх) гучудаьккхинчунна шена а къа хир ду, и веллачул т1аьхьа а и 1адат мел лелинчунна хуьлу къа а хир ду къематде кхаччалц, вакхарна эша а ца деш.</p>"
5359,ХIаъ‚ тIаккха адам ша шена тIехь теш хир ду-кх (массо а межено тешалла дийр ду ша диначунна тIехь).,
5360,Шен бехказлонаш цо мел ялича а /къобалйийр яц уьш/.,
5361,"Хьан мотт ма хьавзабе /Джабраил малико хьайга Къуръанан аяташ доьшучу хенахь/ цуьнца сих валархьама /хьайна дагахь цадисаран кхоьруш, хIай Мухьаммад/.",
5362,"Баккъалла а, Тхуна тIехь ду иза гулдар а /хьан дагчохь/‚ иза дешийтар а /хьан маттаца/.",
5363,"Оха иза доьшуш, тIаьхьахIотта цуьнан дешарна.",
5364,ТIаккха Тхуна тIехь ду иза билгалдаккхар а.,
5365,ХIаъ! Шу ма дезаш ду сиханиг<sup>1</sup>.,<p>Сиха чекхдер долу дуьне.</p>
5366,Аш /д1атесна/ дуьтуш ма ду тIаьхьарниг (эхарт).,
5367,Цхьа яххьаш хир ю оцу дийнахь екхаелла‚,
5368,Шаьш Кхиош-кхобучуьнга хьоьжуш.,
5369,Цхьа /кхин/ яххьаш хир ю оцу дийнахь мархаелла,
5370,Шайна тIехь боккха ницкъ бина хьуна хеталуш.,
5371,"ХIан-хIа! /Са озина доккхуш/ и логе кхаьчча, /цо сауьйзуш/,",
5372,"Эр ду /цуьнан гергарчара/: ""Хьан тавийр вара /х1ара/<sup>1</sup>?""",<p>Хир вац оцу хенахь и тава цхьа а.</p>
5373,Хуур ду /адамна/ хIара /дуьненах/ дIакъастар дуйла.,
5374,/Сауьйзуш ветталуш/ ност ностарх кхетар ю.,
5375,Хьуо Кхиош-кхобучуьнга хир ду оцу дийнахь /нах/ дIалахкар /шаьш йинчу Iамалах бекхам эцан/.,
5376,Бакъ ца дора / керста адамо хIара дин/‚ ламаз а ца дора.,
5377,Амма харцдора /Къуръан/‚ юхавелира /ийманах/.,
5378,ТIаккха шен доьзална тIе воьдура кураволуш.,
5379,Ма бāла бу хьуна‚ ма бāла бу!,
5380,ТIаккха ма бāла бу хьуна‚ ма бāла бу!,
5381,Моьттуш ду-те адамна ша эрна дуьтур ду /дендина барт ца хоттуш /?,
5382,Иза (адам) дацара ткъа /хилла/ тIадамах (зудчунна чу кхоьссинчу стеган хих)?,
5383,ТIаккха дукъаделла ц1и хилира цунах. ТIаккха Цо кхоьллира /цунах адам/‚ нисвира иза /шен меженашца/.,
5384,ТIаккха цунах Цо хилийтира шиъ: боьрша стаг а‚ зуда а.,
5385,"Ткъа И /Дела, Ша цу кепара тамаше х1уманаш кхоьллинарг/ ницкъ кхочуш вац белларш денбан?<sup>1</sup>/Ву, делора!/","<p>И аят дешча, Делан элчано (Д.с.х.ц.) олуш хилла: سبحان أللهم بلى “СубхьаналлохIумма. Бала.” (“Вонах цIанво Хьо, веза Дела. ХIаъ. Ву Хьо массо а хIуманна тIехь ницкъ берг”)</p>"
5386,"Еара май адамна тIе заманан цхьа киртиг<sup>1</sup>, и ша хьехон хIума а йоцуш.",<p>Āдаман дег1 кхоьллинчул т1аьхьа 40 шо даьлча бен цу чу са ца диллира Дала. Я адам ненан кийрахь долу хан.</p>
5387,"Баккъалла а, Оха кхоьллира адам ийначу тIадамах<sup>1</sup>‚ Оха иза зуьйш ву /тIе декхарш дихкарца‚ бāланаш кхиссарца/. ТIаккха хилийтира иза хозуш а‚ гуш а.","<p>Боьршачун а, стечун а хих, аьлча а, боьршачун оралла (х1у) а‚ стечун зирх а вовшахъича, кхуллало бер.</p>"
5388,"Баккъалла а, Оха иза нисвира новкъа: я цо баркалла олуш<sup>1</sup>‚ я керстадеш.","<p>Нахах бу муъмин берш а‚ цатешаш берш а. Аято гойту Дала адамна билгабаьккхина хилар ийманан некъ а, керстаналлин некъ а, ткъа цо ша хоржу шена иза я важа.</p>"
5389,"Баккъалла а, Оха кечйина цатешачарна зIайнаш а‚ буржолаш а‚/жоьжахатин/ цIе а.",
5390,Баккъалла /Дала бохург деш/ дика хиллачара мер ду када чуьра /хаза маларш/ шех кафур (хаза хьожа йогIу хIума) тоьхна долу.,
5391,Шовданан хи муьйлур ду Делан леша‚ шаьш и схьадоккхуш /шайна луучахь/ шортта схьадаккхарций.,
5392,Уьш кхочушдеш бу /Далла Iибадат дан/ делла дош‚ уьш кхоьруш бу /къемат/ дийнах‚ шен вон чIогIа даьржина хиллачу.,
5393,"Цара дао даар, шайна деззашехь, мискачунна а‚ боберана а‚ йийсарна а,",
5394,"/Шаьш олуш/: ""Оха дао шуна Делан юьхьана (Делан дуьхьа)‚ тхуна ца оьшу шуьгара бекхам а‚ баркалла а.",
5395,"Баккъалла а, тхо кхоьру тхан Кхиош-кхобучуьнгара<sup>1</sup>яххьаш чIогIа хебар йолчу дийнах<sup>2</sup>"".","<p>Кхиош-кхобург −кхузахь а‚ кхечахь а Дела бохург ду‚ Iаьрбийн رب ""Рабб"" бохучун метта яздеш ду иза. Кхин оцунах лаьцнарг хьалха деана.</p> | <p>Къематде‚ шегахь кхерам дукха болу‚ Дела харцвичу нехан яьххьаш хебар йолу.</p>"
5396,Дала ларийра уьш оцу дийнан вонах‚ диллира /церан яьххьаш т1е/ бослепар а‚ хазахетар а.,
5397,Бекхам бира царна шаьш /Далла ечу Iамална тIехь/ собар дарна бешций<sup>1</sup>‚ дариций.,<p>Ялсаманица‚ цу чохь дарий бедар юхарца.</p>
5398,Цигахь уьш Iийр бу маьнганий тIетевжина. Царна гур бац цигахь малх а‚ шело а<sup>1</sup>‚,<p>Царна хир яц цигахь (ялсамани чохь) йовхо а‚ шело а.</p>
5399,Гергахь хир ду царна /цу бешан/ IиндагIа‚ охьакхевдина хир бу цуьнан стоьмаш охьакхавдарах (аьтто хуьлуш шаьш бāха ира хIоьттина волчунна а‚ охьа хиъна волчунна а‚ вижна волчунна а).,
5400,Царна тIехьийзор бу датон пхьегIаца‚ чохь са гучу кадаца /кегий нах/ −,
5401,Датон чохь са гучу кадаца (оцу тIехьийзачара хьуна мала бегIийла йолчу кепара малар) дIалуш.,
5402,Цигахь малор бу чагIаран кад‚ шех занжабил<sup>1</sup>тоьхна болу.,<p>Хаза хьожа йолу‚ чам болу стом (инбирь) я ялсаманин шовда.</p>
5403,Цигахь /малор ду/ шовда‚ шех салсабиль олу.,
5404,"Царна тIехьийзар бу къан ца лун кегирхой‚ хьуна уьш гича, дIасадаржина луълуъ ду моьттуш.",
5405,"Хьо хьежначу хенахь‚ цигахь хьуна гур ду ниIматаш а‚ доккха /чакхе йоцуш/ мулк (ниIмат, Дала хьуна делла долу).",
5406,Царна тIедуьйхина хир ду дуьткъачу баьццара дарин духар а‚ стоммачу дарин духар а‚ уьш хазбина хир бу датон чIагаршца‚ уьш Кхиош-кхобучо царна малор ду цIена малар а.,
5407,"""Баккъалла а, хIара хили шуна бекхамна /аш йина дика Iамалш бахьанехь/‚ шун /дуьненахь/ къахьегар хили /х1инца/ баркалле<sup>1</sup>"".","<p>Иштта эр ду цаьрга маликаша уьш ялсамани чу баханчул тIаьхьа, царна и ниIматаш гинчул тIаьхьа.</p>"
5408,"Баккъалла а, Оха доссора хьоьга Къуръан /кIез-кIеззиг/ доссорца.",
5409,Хьо собаре хила хьуо Кхиош-кхобучун хьукамна‚ хьо муьтIахь ма хила царах къинош дечунна а‚ /дин/ керста дечунна<sup>1</sup>.,<p>Бакъ дин харцдечунна.</p>
5410,"Ахь хьехае хьуо Кхиош-кхобучун цIе Iуьйранна а‚ суьйрана а.(Ламазаш де, Iибадат де Далла).",
5411,Буьйсанах а /цхьана декъехь/ сужуд де Цунна‚ тасбахь а де Цунна еххачу буьйсана. (Буьйса денъе Далла Iибадат дарца).,
5412,"Баккъалла а, хIорш дукхадезаш бу сиха чекхдаьр дерг (дуьне)‚ дуьту шайна тIехьахь деза (хала) де − /къематде/.",
5413,"Оха кхоьллина уьш‚ чIагIйина церан меженаш. Тхуна лиъча, Оха /уьш/ хийцор бара царах терачаьрца хийцорца.",
5414,"Баккъалла а, хIара хьехам бу‚ шена луучо т1елаьцна /иза/ ша Кхиош-кхобучуьнга некъ бина.",
5415,"Шуна луур дац Далла лаахь бен. Баккъалла а, Дела хили хууш верг а‚ хьукам /нийса/ деш верг а.",
5416,Цо вохуьйту Шена луург Шен къинхетамна чу. Ткъа зуламхой − царна Цо кечдина лазош долу Iазап.,
5417,ТIеттIа дохуьйтучу мехашца /дуй боу Ас/‚,
5418,Нуьцкъала хьоькхучу мехашца /дуй боу Ас/‚,
5419,"/ДогIа/ даржочу мехашца /дуй боу Ас/‚ /я догIа даийта мархаш лохкучу маликех/,",
5420,/Бакъдерг харцдолчух‚ хьаналдерг хьарамдолчух/ къасточу /маликашца/ дуй боу Ас‚,
5421,Хьехам /пайхамаршка/ дIалуш долчу /маликашца/ /дуй боу Ас/‚,
5422,/Далла наха/ бехк ца биллитарна /шайга элчанаш ца баийтира‚ аьлла/‚ /Делера/ кхерам тасарца а /доуьйту и вехьеш/:,
5423,"Баккъалла а, шуна ваIда йинарг хилаза ца долу /и къематде дог1ур ду:/",
5424,Седарчий дIадайинчу<sup>1</sup>хенахь‚,<p>Седарчийн нур дIадаьккхинчу хенахь −къематдийнахь.</p>
5425,Стигал единчу хенахь‚,
5426,Лаьмнаш нисдина дIасадаьржинчу хенахь‚,
5427,Элчанаш /гулбан тешалла дан/ хан тоьхначу хенахь.,
5428,Муьлхачу денна тIаьхьатаьттина /элчанийн тешалла/?,
5429,Къастаман<sup>1</sup>денна!,<p>Дика Iамалш йинарш къинош диначарах къастор болу де −къематде.</p>
5430,Стено хаийтина хьоьга /хIай Мухьаммад/‚ хIун ду и къастаман де?,
5431,Боккха бāла<sup>1</sup>бу оцу дийнахь /дин/ харцдечарна.,"<p>Iаьрбашха ويل ""вайлун"" −жоьжахатин буьра я боккха бала.</p>"
5432,Оха хIаллак ца бина хьалха хилларш?,
5433,ТIаккха царна тIаьхьабохуьйтур бу Оха тIаьхьахилларш.,
5434,Иштта /та1зар/ до Оха къинош леточарна.,
5435,Боккха бāла бу оцу дийнахь /дин/ харцдечарна.,
5436,Оха ца кхоьллина шу хIумма йоцчу хих<sup>1</sup>?,<p>Божарийн хIу −сперма.</p>
5437,Т1аккха Оха дIа ма нисдира иза чIогIачу меттигехь<sup>1</sup>.,<p>Ненан кийрахь −берийн цIачохь (матка).</p>
5438,Цхьа билгала хан тIекхаччалц.,
5439,Оха дIанисдира‚ дика дIанисдийраш а ду /Тхо/.,
5440,Боккха бāла бу оцу дийнахь /дин/ харцдечарна.,
5441,"Оха ца хилийтира латта /шуна/ дIатардала меттиг хила,",
5442,Дийна болчарна а‚ беллачарна а?,
5443,"Оха хилийтира цунна (латтана) тIехь лекха лаьмнаш‚ шуна малора теза хи (хаза чам болу, дег1ана томе долу хи).",
5444,Боккха бāла бу оцу дийнахь /дин/ харцдечарна.,
5445,"/Эр ду маликаша/: ""ДIагIо /хIинца/ шаьш ша харцдеш хиллачунна (жоьжахатин Iазапна) тIе!",
5446,"ДIагIо шен кхо дāкъа долчу IиндагIе<sup>1</sup>!""",<p>Жоьжахатин кIура: иза бекъалур бу кха декъе.</p>
5447,IиндагIа а хир дац /цунах/‚ цIерах а ларор дац цо.,
5448,"Баккъалла а, цо суйнаш кхуьссур ду, гIаланаш санна (даккхий)‚",
5449,Шаьш можа эмкалш санна.,
5450,Боккха бāла бу оцу дийнахь /дин/ харцдечарна!,
5451,Иза де ду − уьш бист хир бац.,
5452,Царна пурба лур дац тIаккха цара бехказлонаш ян.,
5453,Боккха бāла бу оцу дийнахь /дин/ харцдечарна!,
5454,Иза къастаман де ду. Оха гулдийр ду шу а‚ хьалхарнаш а.,
5455,Шайна цхьа мекарло хиллехь‚ йе Суна /шайн/ мекарло<sup>1</sup>!,"<p>Жоьжахатин Iазапах кIелхьардовла хIилла леладе шайна, хIай цатешарш.</p>"
5456,Боккха бāла бу оцу дийнахь /дин/ харцдечарна!,
5457,"Баккъалла а, /Делах/ кхоьруш берш − уьш хир бу IиндагIехь а‚ шовданашкахь а‚",
5458,Шайна безначу стоьмашкахь а.,
5459,ГIоза даа‚ гIоза мала шаьш Iамал йина ма хилла!,
5460,Оха иштта бекхам бо дикачарна!,
5461,Боккха бāла бу оцу дийнахь /дин/ харцдечарна!,
5462,"Даа‚ кIеззиг пайда эца /дуьненахь/: баккъалла а, шу къинош динарш ду-кх<sup>1</sup>!",<p>И эр ду маликаша къинош динчаьрга.</p>
5463,Боккха бāла бу оцу дийнахь /дин/ харцдечарна!,
5464,"Цаьрга элча: ""Гора гIо /ламаз де/!"" − уьш гора ца гIора.",
5465,Боккха бāла бу оцу дийнахь /дин/ харцдечарна!,
5466,Муьлхачу дийцарах цул тIаьхьа уьш тешар бу?,
5467,Стенах /лаьцна/ вовшашка хоьтту цара?,
5468,Сийлахь-доккхачу хабарх!,
5469,Шаьш цу чохь хилпало йолуш долчу.,
5470,ХIан-хIа! ТIаьхьа хуур ду царна!,
5471,ТIаккха а хIан-хIа! ТIаьхьа хуур ду царна!,
5472,Оха ца дина латта мотт<sup>1</sup>хилла ?,"<p>Мотт санна к1еда, т1ехула лела а, х1ума ен а.</p>"
5473,Лаьмнаш хьостамий<sup>1</sup>хилла?,"<p>Хьостамаша санна, латта ч1аг1до лаьмнаша.</p>"
5474,Оха кхоьллина шу шиш (боьрша а‚ сте а).,
5475,Оха хилийтина шун наб садаIар хилла.,
5476,Оха хилийтина буьйса духар<sup>1</sup>хилла.,"<p>Шу массо а хIуманах хьуллой, паргIатдуьйлуш.</p>"
5477,Оха хилийтина де дахар хилла /шайн хьашташ кхочушдан/,
5478,Оха йоьг1на шуна тIехула ворхI чIогIа /стигал/‚,
5479,Оха бина т1ех лепаш чиркх (малх).,
5480,Оха даийтина Iовдаш йолчу мархийн юккъера дуттуш долу хи (догIа).,
5481,Цуьнца Оха схьабаккхархьама буьртиг а‚ орамат а‚,
5482,Луьста бошмаш а.,
5483,"Баккъалла а, къастаман де хилла хан тоьхна.",
5484,Оцу дийнахь сур локхур ю − шу догIур ду тобанашца.,
5485,ДIаеллира стигал − цунах хилира неIарш.,
5486,ДIадихьира лаьмнаш − /царах/ дисира шаьш хилла сурт<sup>1</sup>.,<p>Мираж −довхачу дийнахь есачу аренгахь цхьана хIуманан сурт хIоттар .</p>
5487,"Баккъалла а, жоьжахати хилира кIелонна йоьгIна (керстанаш чубаре хьоьжуш)‚",
5488,/Делан дозанех/ тIехбевлачарна чугIойла хилла.,
5489,Лаьттар бу уьш цу чохь дуккха хенашкахь.,
5490,Iовшур дац цара цу чохь шело а‚ малар а,
5491,Лалийна хи а‚ наткъарш бен.,
5492,/Царна/ нийсса богIуш бекхам бу /иза/.,
5493,"Баккъалла а, уьш хилира дог ца дохуш /шаьш динчун/ хьесапе.",
5494,Цара харцдора Тхан аяташ т1ех харцдарца.,
5495,Массо а хIума дIатергалдина Оха жайнаца<sup>1</sup>!,<p>Жайнаца – д1аяздарца. Адамо мел деш дерг д1аяздеш ду маликаша къематдийнахь бекхам байта.</p>
5496,Iовша шайна! Совдоккхур дац Оха шуна Iазап бен.,
5497,"Баккъалла а, /Делах/ кхоьручарна тола меттиг ма ю /ялсамани чохь/.",
5498,Бошмаш а‚ кемсаш а /ю царна/.,
5499,/Царна/ некхий гоьрга долу‚ шерашца цхьанийса болу мехкарий /хир бу/.,
5500,Буьззина /маларан/ кад а /хир бу/.,
5501,Царна хозур дац цу чохь даьсса хабар а‚ харцдерг а.,
5502,"Бекхам бу /иза/ хьо Кхиош-кхобучуьнгара‚ совгIат а‚ хьесап а /Цуьнгара/ хилла,",
5503,"Стигланийн а‚ лаьттан а царна юккъехь мел долчун а Кхиош-кхобучуьнгара, Ша сов къинхетаме волчуьнгара.<sup>1</sup>Цуьнгара хабар дийцаран доладийр дац цара.","<p>Сов къинхетаме верг −кхузахь а‚ кхин дIа: Дела‚ Iаьрбийн الرحمان "" аль-Рахьман"" бохучу дешан маьIнехь ду иза.</p>"
5504,Оцу дийнахь д1ахIуттур ду Са<sup>1</sup>а‚ маликаш а могIица. Вист хир вац шена Сов Къинхетаме волчо пурба делларг бен − цо а эр ду бакъдерг.,"<p>Джабраил малик. Сааьлла цунах цо элчанашка Делера вехьеш кхоьхьуш хиларна, царца нехан дегнаш дендеш.</p>"
5505,Иза хьакъ-бакъ долу де ду. Шена лиъначо схьалаьцна шен Кхиош-кхобучуьнга дIаверзаран некъ.,
5506,"Баккъалла а, Оха кхерам тесна шуна гергахь долчу Iазапца − оцу дийнахь адам хьожур ду шен шина куьйго хьалхадаьккхинчуьнга<sup>1</sup>‚ эр ду керстано<sup>2</sup>: ""Декъаза ваьлла со‚ сох хиллехьара поппар  /-ан чан/!<sup>3</sup>""","<p>Ша дуьненахь йина хилла йолу Iамал – дика ялахь а, вон ялахь а – гур ю адамна. </p> | <p>Кхузахь а‚ кхин дIа: керста −Делах ца тешаш хилларг.""Христианин"" бохург дац иза. Царах ""Насараш"" аьлла, деана а, догIур а ду‚ Дала мукъалахь. </p> | <p>Иза эр ду цо Дала бекхам эцна, хьайбанашка ""поппар хила шух"" аьллачул тIаьхьа‚ шена хир долу Iазап гуш.</p>"
5507,"Шаьш нуьцкъала /керстанийн синош/ схьадохучу /маликех/ дуй боу Ас,",
5508,"Шаьш жигара<sup>1</sup>/муъмин нехан синош/ схьаоьцучу /маликех/ дуй боу Ас,",<p>Лаза ца лазош цхьанаэшшарехь.</p>
5509,"Нека дечарах<sup>1</sup>, нека дарца а, дуй боу Ас,","<p> Стиглара Делан омра а, вехьий а дахьаш охьадуьссучу маликех, х1орда чохь нека деш санна, дуй боу Дала.</p>"
5510,"Сихлуш долчарах<sup>1</sup>, сихдаларца, дуй боу Ас,",<p>Синош эцна жоьжахати я ялсамане сихлуш долу маликаш.</p>
5511,/Делан/ омра шен-шен метта дIадоькъучарах /маликех/ а дуй боу Ас:,
5512,Оцу дийнахь /Iалам/ эгор ду эгочо<sup>1</sup>.,"<p>Къематдийнахь Исрафил малико хьалхара сур лекхча, массо а х1уманан са оьцур ду.</p>"
5513,Цунна тIаьххьо хир ду тIаьхьадогIург<sup>1</sup>.,"<p>ШолгIа сур лекхча, массо а х1ума денйийр ю Делан пурбанца.</p>"
5514,Дегнаш оцу дийнахь /кхераделла/ детталур ду.,
5515,"Церан хьежар /шайн ирча хьал гучудаьлча, сийсазадаьлла/ охьатаь1на хир ду.",
5516,"Олура цара /дуьненахь болуш, ца бешаш/: ""Вай юхадерзор ду вай схьадаьллачу /дахаре/",
5517,"Вайх хиллачул тIаьхьа яхкаелла даьIахкаш?""",
5518,"Олура цара: ""Иза хIета пайдабоцу юхадерзар ма ду""<sup>1</sup>.","<p>""Вай деллачул тIаьхьа юхадендахь – и доьхна гIуллакх ма ду, вай жоьжахате гIур ма дуй,""олура цара.</p>"
5519,"Баккъалла а, иза беккъа цхьа мохь хир бу. (Исрафил малико сур лакхар.)",
5520,Уьш берриге а /денбина/ латта тIехь хир бу.,
5521,Хьоьга деъний /хIай Мухьаммад/ Мусан хабар?,
5522,Цуьнга кхайкхира иза Кхиош-кхобучо ТIува цIе йолчу езачу атагIахь:,
5523,"""Хьада ФирIавна тIе гIо‚ иза тIехваьлла /Делан дозанех/.",
5524,"Ахь āла /цуьнга/: ""Хьо /ширках/ цIанвала дагахь вуй?",
5525,"Ас нисвийр ву хьо Кхиош-кхобучунна тIе‚ тIаккха кхоьрур ву хьо"". (""Хир ву хьо дика Iамал ечарах."")",
5526,Цо (Мусас) гайтира цуьнга доккха делил (муIжизат‚ бозбуунчалла).,
5527,Харцдира /иза ФирIавнас/‚ Iеса велира иза.,
5528,"ТIаккха юхавелира, сихвелла.",
5529,Цо гулбира /бозбуунчаш а‚ шен бIо а/‚ кхайкхира‚,
5530,"Т1аккха цо элира: ""Со ву вуно лекха волу шу кхиош-кхобуш волу /шун дела/!""",
5531,Дала схьалецира иза тIаьххьара /дош бахьанехь/ таIзарций‚ хьалха аьлла /дош<sup>1</sup>бахьанехь/ таIзарций.,"<p>Хьалха а аьлла хилла ФирIавнас: ""Суна ца вевза шуна со воцург дела"". Цхьа кхечахь оцу аятан тафсир иштта дина: Дала схьалецира иза эхартан а, дуьненан а таIзарца.</p>"
5532,"Баккъалла а, цу чохь хьехам ма бу /Делах/ кхоьруш волчунна.",
5533,Шу дара хала /Цунна/ кхолла я стигал яра? Цо х1оттийна иза!,
5534,Цо айбира цуьнан тхов<sup>1</sup>‚ тIаккха нисйира /цхьа а гуш 1уьрг доцуш/.,"<p>1аьрбийха: سمك самкун.Тхов, кхин маь1на ""нартол"".И стигал кхолларан куц Далла Шена дика хаьа.</p>"
5535,Бодане йира цуьнан буьйса‚ схьадаьккхира сатасар.,
5536,Латта цул тIаьхьа даржийра Цо.,
5537,Схьадаьккхира цунах хи а‚ дожийлаш а.,
5538,Лаьмнаш дуьйг1ира Цо /латта тIехь/.,
5539,Шуна а пайда болуш‚ шун бежнашна а.,
5540,"Боккха бāла<sup>1</sup>беъча,",<p>ШолгIа сур лекхча (къематде хIоьттича).</p>
5541,Оцу дийнахь адамна дагадогIур ду ша къахьегнарг.,
5542,Гучуйоккхур ю жоьжахати гучунна.,
5543,Амма тIехваьлларг /Делан дозанех/‚,
5544,/Эхартал/дуьненан дахар хаьржинарг −,
5545,Жоьжахати хир ю цуьнан чугIойла.,
5546,Амма ша Кхиош-кхобучунна хьалха хIотта кхоьруш хилларг‚ шен дезачух (дуьненан марзонах) шен са а духатоьхнарг<sup>1</sup>−,"<p>Дала хьарамдинчух, и шайна мел дезахь, генаваьлларг.</p>"
5547,Ялсамани хир ю цуьнан чугIойла.,
5548,"Хьоьга хоьтту цара /хIай Мухьаммад, ца бешаш/ сахьтах<sup>1</sup>‚ маца хир ду иза хIоттар‚ бохуш‚",<p>Къематде.</p>
5549,Хьуна мичара ду и хьехадан<sup>1</sup>?,"<p>Хьуна мичара хуур ду, и маца догIур ду. Хьоьгахь ма дац и хьехадан 1илма.</p>"
5550,Хьо Кхиош-кхобучуьнга ю цуьнан чакхе<sup>1</sup>!,"<p>Далла хуур ду, иза маца хIуттур ду.</p>"
5551,"Баккъалла а, хьо кхерамча ву цунах кхоьруш волчунна.",
5552,Уьш иза шайна гуш долчу дийнахь хир бу шаьш /дуьненахь/ цхьа суьйре я цхьа Iуьйре бен ца яьккхинарш санна.,
5553,Юьхь хабийна дIавирзи<sup>1</sup>,"<p>Делан элча (Д.с.х.ц.) хилла Къурайшин элашца къамел деш уьш бусалба динна т1еберзо гIерташ. Оцу хенахь сихвелла веана бIаьрса доцу IабдуллахI бин Умм Мактум‚ шена Iамаде Дала хьайна Iамийнарг‚ бохуш мохь бетташ. IабдуллахIина хууш ца хилла пайхамар машгIул вуйла. И веъча, элий динах юхабовлур бу аьлла хетта элча, юьхь хабийна, дIавирзина. Цу тIехь Дала цунна бехк боккхуш доссийна х1ара сурат.Делан элча (Д.с.х.ц.) хуьлура цул т1аьхьа, 1абдуллах1ица дуьхьалкхетча, велакъежаш, олуш: ""Марша вог1ийла шегахь Дала суна бехк баьккхинарг!"" Цо луьйрара иза, г1айг1абора цунах.</p>"
5554,Шена тIе бIаьргашбоцург вогIу‚ аьлла.,
5555,Стено хоуьйту хьоьга‚ иза-м цIанвала а мегий?,
5556,Я хьехам т1елоцур бу − цу хьехамо цунна пайда бийр бу.,
5557,Амма хьал долуш верг −,
5558,Хьо цунна тIе чIогIа воьрзу.,
5559,"Хьуна тIехь ма дац /къа/, иза цIан ца велчи а.",
5560,"Амма хьуна тIе веъча, сихвелла",
5561,И ша /Делах/ кхоьруш верг −,
5562,Ахь иза тергал а ца во.,
5563,"ХIан-хIа! /Ма леладе иза/ баккъалла а, иза (Къуръан) хьехам бу!",
5564,Шена луучо и т1елоцу.,
5565,Сийлахь долчу жайнашкахь бу иза (Лавхь махьфуза чохь).,
5566,Шаьш айдина хилла долчу<sup>1</sup>/Далла гергахь/‚ цIандина хилла долчу /жайнашкахь/‚,<p>Дуьнена мел доссинчу жайнийн бух Далла гергахь Iалашбина бу. Цунах لوح محفوظ (Лавхь махьфуз) олу.</p>
5567,"/Делан а, Цуьнан элчанийн а юккъехь/ элчанаш хилла долчу маликийн куьйгашца /яздина долчу/‚",
5568,"/Далла гергахь/ сийлахь долчу, /Делах кхоьруш/ дика 1амалш еш долчу /маликийн куьйгашца/.",
5569,ХIаллакхили<sup>1</sup>адам! Стено керстаналла дайтина цуьнга?,"<p>Х1аллакхили – Къуръанчохь: قتل Къутила. « Не1алт хуьлда» бохучун маь1нехь ду иза. Керста Шен къинхетамах генаваьккхи Ша, боху Дала.</p>"
5570,Муьлхачу хIуманах Цо (Дала) ша кхоьллина /хаий цунна/?,
5571,ТIадамах кхоьллина Цо иза‚ тIаккха Цо цунна /массо а хIуманца/ барам бина<sup>1</sup>.,"<p>Ненан кийрахь кхиина, барам бина рицкъ даларца, 1ожалла х1оттаярца, декъал – декъаза хиларца.</p>"
5572,ТIаккха Цо цунна некъ<sup>1</sup>атта бина.,<p>Ненан кийрара дуьненвала.</p>
5573,ТIаккха Цо иза валийтина‚ каш чувиллийтина.,
5574,"ТIаккха, Шена ма лиънехь, Цо иза денвийр ву /къематдийнахь/.",
5575,ХIан-хIа! Цо (адамо) ма кхочуш ца до шега /Дала/ омра динарг.,
5576,И адам хьожийла ша дуучуьнга!,
5577,Оха ма доьттина /и стиглара/ хи (догIа) шортта доттарца!,
5578,ТIаккха Оха ма дадийна и латта дадорца.,
5579,Оха ма балийтина цу чохь буьртиг‚,
5580,Кемсаш а‚ яраш (керла хастоьмаш) а‚,
5581,Зайтун<sup>1</sup>а‚ хурма а‚,<p>Зайтун −Iаьрбийн махкахь кхуьу шех даьтта доккху стом.</p>
5582,Дуккха дитташ долу бошмаш а‚,
5583,Стоьмаш а‚ /бежнашна яа/ бецаш а.,
5584,Шуна а пайда болуш‚ шун бежнашна а пайда болуш.,
5585,Нуьцкъала мохь<sup>1</sup>беъча!,<p>Исрафил малико шозлагIа зурна лекхча‚ массо а хIума къематденна хьалагIаттош.</p>
5586,Оцу дийнахь стаг водур ву шен веших‚,
5587,Шен ненах а‚ шен дех а‚,
5588,Шен зудчух а‚ шен кIентийх а.,
5589,Оцарах хIор стагана оцу дийнахь гIуллакх хир ду ша хьалхаваккхар.,
5590,Цхьа яххьаш<sup>1</sup>оцу дийнахь хир ю къегийна‚,<p>Муъмин нехан‚ дуьненахь дика Iамалш йина хилла болчу‚ къематдийнахь яххьаш къегина хир ю шайна ялсамани хир юйла хууш.</p>
5591,Йоьлуш‚ яккхийедаш.,
5592,Цхьа /кхин/ яххьаш оцу дийнахь хир ю шайна тIе чан йиллина‚,
5593,Уьш дIахьулйийр ю бодано.,
5594,Уьш бу цатешнарш‚ къинош динарш.,
5595,Малх дIахьарчича‚,
5596,Седарчий охьадегча‚,
5597,"Лаьмнаш /шайн меттигашкара/ дIадоладалийтича,",
5598,"Пхора<sup>1</sup>эмкалш Iу воцуш йитича,",<p>Пхора эмкалш хьахийна кхузахь уьш Iаьрбийн уггар сийлахь даьхни хиларна.</p>
5599,Акхарой гулйича<sup>1</sup>‚,"<p>Къематдийнахь массо а акхароша‚ дийнаташа Делан омраца кхиэл уьйцур ю дуьненахь шайна бохам бийначаьргара‚ тIаккха цаьрга ""чан хила"" эр ду.</p>"
5600,ХIордаш дагийна‚ царах цIе хилча‚,
5601,Синош /шайн дуьненахь хиллачу догIмий чу/ дIадерзича<sup>1</sup>‚,"<p>ШолгIа сур лекхча (къематде хIуттуш), хIор са шен дуьненахь хиллачу дегIа чу дIагIур ду Делан омраца. Сабунис цуьнан маь1на иштта дина: къематдийнахь синош цхьанатухур ду: къинош динарг- къинош динчуьнца жоьжахати чохь, дика 1амал йинарг- дика 1амал йинчуьнца ялсаманехь.</p>"
5602,"Дийна йолуш /кешна чу/ дIайоьллина хиллачу йоь1иге<sup>1</sup>хаьттича,","<p> Йоь1иг – жима йо1.Бусалба дин тIедале цхьацца болчу Iаьрбийн Iадат хилла шайна дуьнендаьлла зуда-бер дийна долуш каш чу дIадуллуш, йоI шена дуьненъялар ца дезаш а‚ куралла еш а. Бусалба дино дIадаьккхина и боьха Iадат.</p>"
5603,"Х1ун къа бахьанехь иза йина хилла аьлла,",
5604,/Нехан Iамалш тIеяздина/ тептарш дIаделлича‚,
5605,Стигал /уьстагIан цIока доккхуш санна/ схьаяккхича‚,
5606,Жоьжахати дIалатича‚,
5607,Ялсамани /Делах кхоьруш хиллачарна/ гергаялийча −,
5608,"/И массо а хIума хилча, тIаккха/ синна хуур ду, ша хIун деана<sup>1</sup>.",<p>ХIор синна хуур ду оцу къематдийнахь ша хIун кечдина хилла дуьненахь долуш оцу денна.</p>
5609,"ХIан-хIа! Дуй боу Ас дийнахь хьуллечу, буьйсана гучудолучу (къегачу) седарчех.",
5610,"/Малхаца, баттаца/ дIасалелаш‚ тIаккха /малх д1абузучу хенахь/ къайладовлуш долчу седарчех а‚",
5611,Буьйсанах а‚ иза Iаржъелча‚,
5612,Iуьйренах а‚ иза серлаяла йолаелча :,
5613,"Баккъалла а, иза (Къуръан) сийлахь долчу элчанан<sup>1</sup>дош ма ду‚",<p>Элча −кхузахь: Джабраил малик. Цо иза Делера дахьаш долу дела цуьнан дош аьлла.</p>
5614,"Нуьцкъала долчу, Шегахь Iарш йолчун (Далла) гергахь чIогIа долчу‚",
5615,/Шена кхин маликаш/ муьтIахь долчу‚ цигахь ша тешаме долчу.,
5616,Ма вац шун накъост (Мухьаммад) жинийх /цхьаболчу керстанашна ма моьтту/.,
5617,Цунна<sup>1</sup>и (Джабраил малик) ма гира серлаяьллачу анахь (стиглан арахь).,<p>Мухьаммад пайхамарна‚ Делан салам хуьлда цунна‚ гуш хилла Джабраил малик шен хазчу суртехь и вехьий дахьаш догIуш.</p>
5618,И ма вац шега къайлахь (нахана ца гуш долу) доуьйтачу вехьех хIумма эшадеш (нахах хьулдеш‚ ца дуьйцуш).,
5619,И (Къуръан) ма дац /цхьаболчу керстанашна ма моьтту/ шена не1алт<sup>1</sup>аьллачу шайтIанан дош.,"<p>1аьрбийн дешан رجيم Раджимюьхьанца маь1на хилла Т1улгаш бетташ эккхориг. И хилла ч1ог1а сийсазалла, не1алт алар. Дукха хьолехь и сибат шайт1анна деш ду. Цуьнан маь1на ду: Дала Шен къинхетамах генадаьккхинарг.</p>"
5620,Шу мича доьду /цу Къуръанна инкарло еш/?,
5621,Иза беккъа хьехам бу Iаламашна‚,
5622,Шух ша нисвала лиъначунна.,
5623,"Шуна луур-м дац, Iаламийн Да ша волчу Далла ца лаахь.",
5624,Стигал яьтIича<sup>1</sup>‚,<p>Исрафил малико дуьхьашхалгIа сур лекхча.</p>
5625,Седарчий охьдегча‚,
5626,ХIордаш /шайн йисташ дIаяьлла вовшахийна/ цхьа хIорд хилча‚,
5627,Кешнаш тIекIелдевлича /белларш хьалгIовтийта/‚ −,
5628,"/ТIаккха/ хии синна, ша хIун хьалхадаьккхи‚ хIун тIаьхьатаьтти.",
5629,ХIай адам! Стено марздина хьуна хьан сийлахь Кхиош-кхобучунна Iесалла ян<sup>1</sup>?,"<p>Кхузахь Дала бехк боккху адамна (керстанна) цо Шена 1есалла ярна Ша цунна дукха ни1маташ делла доллушехь, Ша цунах боккха къинхетам беш боллушехь.</p>"
5630,"Иштта ву Иза Ша хьо кхоьллина‚ тIаккха хьо д1анисвина (хьан массо а меже таза йолуш, хьо хозуш, ойла еш, гуш волуш), т1аккха /хазчу куцахь/ д1атарвина.",
5631,Шена луучу суьртехь<sup>1</sup> Цо кхоьлли хьо.,<p>Шена луучу хазчу куцахь кхоьлли Дала адам.</p>
5632,ХIан-хIа! Шу харцдеш ма ду бекхам хирг хилар /къематдийнахь/.,
5633,"Баккъалла а, шуна тIе хIоттийна лардархой<sup>1</sup>ма бу‚",<p>Аш мел дийриг дIаяздеш долу маликаш.</p>
5634,Сийлахь хилла‚ яздеш долу.,
5635,Царна хаьа аш дийриг.,
5636,"Баккъалла а, дика берш /шена чохь массо а хIума долу/ наIим цIе йолчу ялсаманехь хир бу.",
5637,"Баккъалла а, къинош деш берш жоьжахатехь хир бу.",
5638,Цу чу гIур бу уьш‚ /цуьнан йовхо Iовшур ю цара/ бекхаман /къемат/ дийнахь.,
5639,Цунах къайлабер ма бац уьш.,
5640,Хьуна стено хаийтина‚ иза хIун бекхаман де ду?,
5641,ТIаккха а хьуна стено хаийтина‚ иза хIун бекхаман де ду?,
5642,Оцу дийнахь сино синан цхьанна хIуманна тIехь доладийр дац. ГIуллакх оцу дийнахь хир ду Делан.,
5643,Боккха бāла<sup>1</sup>бу /йохка-эцар еш дустуш -узуш/ эшош болчарна‚,"<p>Боккха бала −Iаьрбашха: ويل ""Вайлун"" −Iазап‚ хIаллакхилар, я жоьжахатин буьйра.</p>"
5644,Ишттанаш бу уьш шаьш нахера дустуш оьцуш /терза/ нисйойтуш‚,
5645,Ткъа шаьш царна дустуш а‚ узуш а - эшаеш.,
5646,Царна ца моьтту-те шаьш /деллачул тIаьхьа/ дендийр дуйла,
5647,Сийлахь-доккхачу денна<sup>1</sup>!,<p>Къематдийнахь.</p>
5648,Оцу дийнахь нах д1ахIуттур бу Iаламийн Дена /Далла/ хьалха.,
5649,"ХIан-хIа! Баккъалла а, къинош диначеран тептар Сижжин<sup>1</sup>чохь хир ду!",<p>Сижжин – уггар бухахь йолу гатта меттиг (жоьжахатин бух).</p>
5650,Хьуна стено хаийтина /хIай Мухьаммад/‚ иза Сижжин хIун ю?,
5651,МухIар тоьхна тептар /ду иза/.,
5652,Боккха бāла бу оцу дийнахь /дин/ харцдечарна!,
5653,Шаьш бекхаман де харцдеш болчу‚,
5654,Иза харцдийр ма дац массо а дозанах ваьлла‚ къинош деш волчо бен.,
5655,"Шена тIехь Тхан аяташ дешча‚ цо олу: ""Хьалхалерчийн туьйранаш /ду хIорш/"".",
5656,ХIан-хIа! ХIаъ! Цара карадеш долчо макх латийна церан дегнашка<sup>1</sup>.,"<p>Наха лелош долчу вочу хIуманаша (къиноша) церан дегнашка макх лоцийта‚ аьлча а, уьш баьхло.</p>"
5657,"ХIан-хIа! Баккъалла а, уьш оцу дийнахь шаьш Кхиош-кхобучух дIахьулбина хир бу (царна и Дела гур вац).",
5658,ТIаккха уьш чугIур бу жоьжахатина.,
5659,"ТIаккха эр ду: ""ХIара ду аш харцдеш хилларг"".",
5660,"ХIан-хIа! Баккъалла а, дикачеран  тептар Iиллиййунан<sup>1</sup>чохь хир ду.","<p>Ялсаманехь уггар лакхахь йолу, сийлахь меттиг.</p>"
5661,Хьуна стено хаийтина‚ и хIун Iиллиййун ю?,
5662,МухIар тоьхна тептар /ду иза/.,
5663,Цунна тешалла дийр ду /Далла/ гергахь долчу /маликаша/.,
5664,"Баккъалла а, диканиг динарш /ялсаманехь/ ни1маташкахь хир бу‚",
5665,Маьнганий тIехь хьоьжуш.,
5666,Хьуна девзар ду церан яххьашкахь ниIматийн лепар!,
5667,Малор ду царна мухIар тоьхначу уггар цIенчу чагIарах‚,
5668,Цуьнан чакхе миск<sup>1</sup>ю<sup>2</sup>. Оцунна т1ехь яхье бовлийла шаьш яхье бовлурш!,<p>Миск −хаза хьожа йолу орамат (мускус). </p> | <p>Цуьнан чакхе миск ю - Ша мелла ваьлча мискан хьожа йогIуш.</p>
5669,Цунах (чагIарах) тоьхнарг таснимах<sup>1</sup>хир ду‚,<p>Тасним − хаза чам болу ялсаманин малар.</p>
5670,Шовда бу иза‚ шена чуьра мер долуш /Далла/ гергаболчара.,
5671,"Баккъалла а, къинош динарш бара ийман диллинчарах боьлуш‚",
5672,"Царна тIехбовлуш, вовшашка муьшкаш еш‚",
5673,"Шайн доьзална тIебоьрзуш, тIебоьрзура забарш еш‚",
5674,"И /муъмин нах/ шайна гича‚ цара олура: ""Баккъалла а, хIорш тилабелларш бу-кх!""",
5675,Ца бахийтина уьш царна (бусалбанашна) тIе тергамхой<sup>1</sup>хилла.,"<p>Керстанашна т1е ца диллина Ша, боху Дала, бусалбнийн 1амалш тергал яр.</p>"
5676,Тахана ийман диллина хилларш /Делах/ цатешачарах боьлур бу!,
5677,Маьнганий тIехь хьоьжуш хир бу!,
5678,"/Нисса/ бекхам биний /Делах/ цатешачарна цара деш хиллачуьнца? /Х1аъ, бина, Делора!/",
5679,Стигал етIича‚,
5680,Шен кхиош-кхобуш волчу Далла муьтIахь хилла‚ /и Далла муьтIахь хилар цунна/ хьакъ хилча‚,
5681,"Латта дIадаржича /нисдича, тIехь мел йолу хIума дIа а яккхина/‚",
5682,Шена тIехь (чохь) мел дерг дIакхоьссина‚ ша даьсса дисча‚,
5683,"Шен кхиош-кхобуш волчу Далла муьтIахь хилла, /и Далла муьтIахь хилар цунна/ хьакъ хилча<sup>1</sup>/х1уттур ду къематде/.",<p>И Дала хьехориг хир долуш ду къематде гергадеъча.</p>
5684,"ХIай адам! Баккъалла а, хьо хьан Кхиош-кхобучунна тIе вахан къахоьгуш ву къахьегарца (валарна тIе вахан‚ я Далла)‚ хьо Цунна дуьхьалкхетар ма ву (я айхьа йинчу Iамална − диканиг ялахь а‚ вониг ялахь а).",
5685,Амма и шен тептар<sup>1</sup>шега шен аьтту куьйга дIаделларг −,<p>Тептар −кхузахь: дуьненахь волуш адамо мел йина Iамал (диканиг‚ вониг) дIаязйина йолу жайна.</p>
5686,ТIаьхьа цунна хьесап дийр ду аттачу хьесапаца /миза-терза узуш/‚,
5687,Шен цIийнан охIлана тIе иза д1авоьрзур ву хазахеташ.,
5688,Амма и шен тептар шега шен букъа т1ехьахула дIаделларг −,
5689,ТIаьхьа цо кхойкхур ду хIаллакхиларе /велла дIавалар атта дара цунна/‚,
5690,Чуваьр ву жоьжахатина.,
5691,"Баккъалла а, иза вара шен доьзалехь хазахеташ /дуьненахь волуш/.",
5692,"Баккъалла а, цунна моьттура ша /шен Кхиош-кхобучунна тIе/ цкъа а юхавоьрзур вац.",
5693,"ХIаъ‚ баккъалла а, иза кхиош-кхобуш волу Дела хилла цунах дерг гуш.",
5694,ХIан-хIа! Дуй боу Ас /малх дIабузуш я малх д1акхеташ/ стигал цIийяларца‚,
5695,/Дуй боу Ас/ буьйсанах а‚ цо гулдечух<sup>1</sup>а.,"<p>Буьйсана арайолу са долу хIуманаш. Дийнахь шайн г1уллакхашкахь д1адаьржина мел хилла х1ума буьйсана шайн гуттаренан меттиге д1адоьрзу, т1егулдо.</p>"
5696,"Баттах а /дуй боу Ас/, и буьзча /боккха хилла/",
5697,Шу хьаьвзар ма ду цхьана хьолера кхечу хьоле<sup>1</sup>.,<p>Цкъа лийр ду‚ тIаккха дендийр ду…</p>
5698,ХIун ду-те царна уьш ца теша?,
5699,"Шайна тIехь Къуръан доьшуш, сужуд ца дан?",
5700,ХIаъ! И ца тешаш хилларш /дин/ харцдеш бу-кх.,
5701,Дела дика хууш ву цара шайгахь хьулдинарг<sup>1</sup>.,"<p>Церан дегнашкахь гулъелла йолу элчанца мостагIалла, шайн харц динна т1ехь ч1аг1болуьйту бахьанаш.</p>"
5702,Кхаъ баккха царна лазош долчу Iазапца‚,
5703,Ийман диллинарш а‚ дика Iамал йинарш боцучарна − царна хир ю хедар йоцу ял!,
5704,Стигланах дуй боу Ас‚ /седарчий чохь долу/ гIаланаш<sup>1</sup>йолчу‚,"<p>Седарчий лела лекха меттигаш. “ГIаланаш” аьлла царах уьш гIаланаш санна, лакхахь гучахь хуьлудела</p>"
5705,Шуна ваIда йинчу /къемат/ дийнах а дуй боу Ас‚,
5706,"Ша тешалла дийр долчух а, шена т1ехь тешалла дийр долчух а /дуй боу Ас<sup>1</sup>/.","<p>Кхузахь Дала дуй боу Ша мел кхоьллинчу халкхах, наха тешалла деш долчу, нахана гуш долчу. Кхечу тафсирашкахь ду: тешалла деш долчу пIераскан дийнах а‚ шена тешалла деш долчу Iарафатан дийнах а, я пайхамарех, шаьш нахана. тIехь тешалла дийр болу‚ я нахах пайхамарша шайна тIехь тешалла дийр долу /дуй боу Ас /</p>"
5707,"Х1аллакхили<sup>1</sup>саьнгарийн<sup>2</sup>дай,","<p>Х1аллакхили – Къуръанчохь: قتل Къутила. « Шайна не1алт аьлла» бохучун маь1нехь ду иза. Ибн-1аббаса аьлла Къуръанчохь къутиламел аьллачохь « шена не1алт аьлла» бохург ду.</p> | <p>Саьнгар −лаьттахь даьккхина ор. Даккхий ораш дохуш хилла керстанаша Делах тешаш болу нах багабан, царна чу цIерш латаеш. Аятан маь1на юкъара ду, массо а зуламхоша ц1арца багош хиллачу муъмина нахах доьзна. Цуьнан масалш исторехь дуккха ду. Царах ду Намруз паччахь Ибрах1им, Делера салам хуьлда цунна, вагон г1ертар. Царах ду Мухьаммад (Д.с.х.ц.) дуьненчу ваьллачу насарийн терахьца 570 –чу шарахь Йеменна доладеш хиллачу х1имйаритийн (хумеритийн) т1аьххьарчу паччахьо Зу-Нуваса (ша жуьгтийн динехь хиллачу) Наджранан насарашна багош зуламаш дар. Иштта хиндерг хуучу Дала дийцинчух ду юккъерчу б1ешерашкахь Европехь коьртехь хиллачара шайн динна духьал хилларш багор…</p>"
5708,/Муъмина нахах/ шена ягориг йинчу цIеран дай<sup>1</sup>.,<p>ЦIерца Делах тешаш болчу муъмина нахана зуламаш деш болу керстанаш.</p>
5709,Уьш бара цунна гонахь хиина‚,
5710,Шаьш муъмина нахана тIехь дечуьнга<sup>1</sup>хьоьжуш.,<p>Уьш бусалба динах юха ца бевлача‚ цIерга кхуьссуш‚ багош хилла цара.</p>
5711,Цаьргара чIир ца оьцура цара деккъа уьш Ша веза волчу‚ Ша хастаме волчу Делах тешаш бу аьлла бен.,
5712,Ишттаниг ву Иза Шегахь долуш стигланийн а‚ лаьттан а паччахьалла. И Дела массо а хIуманна тIехь теш ма ву.,
5713,"Баккъалла а, и муъмин божарий а‚ муъмин зударий а байле лаьцнарш<sup>1</sup>‚ тIаккха тоба ца динарш − царна жоьжахатин Iазап ду‚ царна цIеран Iазап ду.",<p>ХIара доьссина и бусалба нах багийначарах лаьцна.</p>
5714,"Баккъалла а, ийман диллинарш а‚ дика Iамалш йинарш а − царна бошмаш ю‚ шайн бухахула хиш оьхуш долу. Иза боккха толам бу-кх!",
5715,"Баккъалла а, хьо Кхиош-кхобуш волчун /Делан/ ницкъ чIогIа бу-кх!",
5716,"Баккъалла а, Цо д1адоладо‚ Цо карладоккху /муьлха гIуллакх/. (Цо кхоьллина халкъ юхьанца, Цо дендийр ду и тIаьхьа къематдинахь)",
5717,Иза гечдийриг а ву‚ безаш верг а ву /Шена гIуллакх деш берш/.,
5718,Сийлахь Iаршан Да а ву‚,
5719,Шена луург деш верг<sup>1</sup>а ву.,"<p>Деш верг – Къуръан чохь: فعّال Фа11алвазнехь (моделаца) деъна и дош. Т1аккха цуьнан маь1на хуьлу т1етт1а, к1ад ца луш, дукха х1уманаш деш верг.</p>"
5720,"Эскарийн хабар деъний хьоьга‚ /хIай Мухьаммад/,",
5721,ФирIавнан а‚ самудийн а /хабар/<sup>1</sup>?,<p>Дала Шена дуьхьалбовларна уьш хIаллакбарах лаьцна долу хабар.</p>
5722,ХIаъ! Цатешнарш харцона чохь ма бу.,
5723,Дела царна тIехьахула го бина ма ву (Дела царна тIехь ницкъ болуш ву).,
5724,ХIаъ! Иза сийлахь Къуръан ма ду.,
5725,1алашдечу уьна чохь<sup>1</sup>ма ду.,"<p>1алашдеш долу у−массо а Делан жайнаш т1еяздина Далла гергахь1алашбеш болу бух (Iаьрбийн маттахь لوح محفوظ ""Лавхь махьфуз"").</p>"
5726,Стигланах а дуй боу Ас‚ /буса кхетачу/ седах а дуй боу Ас.,
5727,"Хьоьга стено хаийтина /хIай Мухьаммад/, и / буса кхетарг/ хIун седа бу?",
5728,Бода хадош болу седа бу иза.,
5729,Цхьа а са ма дац шена тIехь тергамхо<sup>1</sup>волуш бен.,<p>Массо а хIума (вониг а‚ диканиг а) д1аяздеш долу малик.</p>
5730,Хьожийла адам‚ стенах ша кхоьллина ду!,
5731,Иза кхоьллина ду ийначу /боьршачу стеган а‚ зудчун а/ хих.,
5732,Иза схьадолу /ден/ букъара‚ /ненан/ некхан даьIакех (т1ехкех).,
5733,"Баккъалла а, И /Дела/ ву иза юхаверзон<sup>1</sup>ницкъ кхочуш верг.",<p>Веллачул тIаьхьа денван.</p>
5734,Къайленаш толлучу /къемат/ дийнахь.,
5735,Ма бац цунна (къинош диначунна) ницкъ а‚ ма вац цунна (къинош диначунна) гIоьнча а.,
5736,Стигланах а дуй боу Ас‚ шегахь юхадерзор долчу (шен хен-хенахь доьлху догIа долчу).,
5737,Латтах а дуй боу Ас‚ шегахь дадар долчу /орамат схьадолуш/:,
5738,"Баккъалла а, и /Къуръан/ /диканиг а‚ вониг а/ къастош дош ду-кх!",
5739,Иза забар яц-кх!,
5740,"Баккъалла а, уьш (керстанаш) мекарло еш бу мекарло ярца.",
5741,Аса йо /церан мекарлонна дуьхьал/ мекарло.,
5742,Бита и керстанаш /сих ца луш цаьргара чIир эца/‚ Аса а буьтур бу цхьа жимма.,
5743,/Массо а Шеца хила там бочу вочу сибтех/ ц1анъе хьан вунō лекха волчу Кхиош-кхобучун цIе<sup>1</sup>!,"<p>Веза-воккха волчу Дала боху Махьаммад пайхамаре (Д.с.х.ц.): Ц1анве Дела массо а кхачамбацарех, керстанаша олучу Цуьнах там боцчу дешех. Хьадисехь ду пайхамара (Д.с.х.ц.) и сурат дешча, سبحان ربي الاعلي Субхьана раббиял а1ляолуш хилла. ( Дийцина Ахьмада Ибн-1аббасах).</p>"
5744,Ишттаниг ву Иза Ша кхоьллина‚ /массо а хIума шен-шен меттиге/ дIанисйина волу‚,
5745,Ишттаниг а ву Иза Ша /массо а х1уманан/ барам бина‚ /адам/ нийсачу новкъа диллина волу‚,
5746,Ишттаниг а ву Иза Ша /шун бежнашна/ дежийлаш схьадаьхна волу.,
5747,Цо хилийтина царах /сенъеллачул тIаьхьа/ якъаелла Iаржъелла яраш.,
5748,Оха хьуна /хIай Мухьаммад/ доьшур ду /Къуръан/‚ хьуна дицлур дац иза<sup>1</sup>,"<p>Делан элча хилла шега Къуръан дуссуш Джабраил маликаца цунна тIаьххье доьшуш, дицдалан кхоьруш. Цундела боху Дала: ""Дицлур дац Оха Тхаш дIадаьккхинарг бен, ладугIуш Iе"".</p>"
5749,"Далла лиънарг бен! Баккъалла а, Иза хууш ву гучахь дерг а‚ къайлахь дерг а.",
5750,Оха атта дийр ду хьуна аттадолчунна<sup>1</sup>/тIаьхьахIотта хьо/.,<p>Шари1ат хилийтан‚ кхета а‚ лелон а атта долуш.</p>
5751,Хьехам бе /Къуръанца/‚ хьехамо пайда<sup>1</sup>бахь / бийр бу аьлла хьайна хетачунна/!,<p>Къуръанца хьехам бе шен хьекъало и т1елоцучунна</p>
5752,Т1елоцур бу хьуна /и хьан хьехам - Къуръан/ /Делах/ кхоьруш волчо.,
5753,Цунах хийрваьр ву хьуна т1ех декъазаваьлларг.,
5754,Иза ву хьуна вегар волуш йоккхачу цIаргахь.,
5755,"ТIаккха иза лийр а вац цигахь /1азапах парг1ат а волуш/, вехар а вац /ирсе дахарехь/.",
5756,Ваккхийвийди /закат луш/ ша цIанвелларг‚,
5757,Ша Кхиош-кхобуш волчун цIе хьехийнарг‚ тIаккха ламаз дийнарг.,
5758,ХIаъ! Аш дуьненан дахар хоржу /эхарт а дуьтий/!,
5759,Ткъа эхарт дика а‚ мелхō а бухадуьсуш ма дара!,
5760,"Баккъалла а, хIара ду-кх хьалхалерчу жайнашкахь<sup>1</sup>дерг а‚","<p>Къуръан чохь и деана صحف ссухьуф (цхьаъ – صحيفة ссахьифа) аьлла. Цуьнан коьрта маь1на ""кехат"", ""кехатан аг1о"" бохург ду. Мусага доьссинарг كتاب жайна (Таврат) хиллехь а, цул хьалха хиллачу пайхамаршка (Адам, Шис, Ибрах1им…) доьссинарг الصحف Кехаташ я хьарчораш хилла.</p>"
5761,ИбрахIиман а‚ Мусан а жайнашкахь дерг а.,
5762,Хьоьга деъний /хIай Мухьаммад/ дIалоцучун<sup>1</sup>хабар?,<p>ДIалоцург −кхузахь: къематде‚ ша халкъаш дIалоцур долу шен ирчаллица.</p>
5763,Цхьа яххьаш оцу дийнахь сийсаза хир ю‚,
5764,Къахьоьгуш<sup>1</sup>‚ кIадъелла‚,"<p>Къахьоьгуш – жоьжати чохь буржолаш текхош, ирхонаш йохуш…</p>"
5765,Евхачу цIергахь егаш‚,
5766,Шайна цIийдинчу хьостера хи малош.,
5767,Даар хир дац царна кIохцалах бен.,
5768,Цо барстор бац /уьш/‚ мацаллах хьалхабохур а бац.,
5769,Цхьа /кхин/ яххьаш хир ю оцу дийнахь ниIмат хьоьгуш.,
5770,Шаьш /дуьненахь йолуш Далла гIуллакхдарехь/ къахьегарна реза йолуш.,
5771,Лекхачу бешахь /ялсаманехь хир ю уьш/.,
5772,Царна хозур дац цу чохь даьсса хабарш.,
5773,Цу чохь оьхуш шовда хир ду.,
5774,Цу чохь айдина маьнганаш хир ду.,
5775,Охьадихкина кедаш хир ду.,
5776,МогIица дихкина гIайбанаш хир ду.,
5777,Даржина кузаш а хир ду.,
5778,Уьш ца хьовсу эмкале‚ иза муха кхоьллина ю?,
5779,Стигале‚ иза муха аййина ю?,
5780,Лаьмнашка‚ уьш муха доьгIна ду?,
5781,Лаьтте‚ иза муха даржина ду /тодина нахана пайда эца/?,
5782,"Хьехам бе /хIай Мухьаммад/! Хьо, баккъалла а, хьехамча ма вуй!",
5783,Хьо царна тIе хIоттийна хьаькам ма вац.,
5784,Ша дIавирзинарг /хьехамах/‚ керстаналла динарг а воцучунна /хьехам бе/.,
5785,Цунна Дала Iазап дийр ду вуно доккхачу Iазапаца.,
5786,"Баккъалла а, Тхуна тIе церан дIадерзар ду.",
5787,"ТIаккха баккъалла а, Тхуна тIехь церан хьесап<sup>1</sup>ду.","<p>Цара дуьненахь болуш дина долу диканиг а‚ вониг а билгалдаккхар, т1аккха цуьнца бекхам бар.</p>"
5788,Сатасарах дуй боу Ас.,
5789,Итт буьйсанех<sup>1</sup>а дуй боу Ас.,"<p>Зуль-хьижжат беттан хьалхара итт буьйса (гIурбанан денош). Уьш шеран уггар деза денош ду. Бухарин сахьихь чохь ч1аг1делла ду: Дика 1амал ян Далла оцарал дукха дезаш денош дац. Асхьабаша хаьттира: « Делан новкъахь деш долу джих1ад дац царал деза?»</p><p>«Дац,-жоп делира Делан элчано (Д.с.х.ц.).- Шен са а, даьхни а ца кхоош, Делан новкъахь араваьлла, т1аккха цигара юха ца вирзина стаг воцург».</p>"
5790,Шала а‚ шалза а<sup>1</sup>долчух дуй боу Ас.,"<p>Шалзадерг −гIурбанан дийнал хьалхара - 9-г1 зуль-хьижжат (1арафат) де ду‚ аьлла ду; шаладерг −гIурбанан де (10 зуль-хьижжат). Сабунин хетарехь, шалзадерг ( وتر)витр- шинна декъацалургДелан сибатех ду, ткъа шаладерг ( شفع) шафа1– шинна декъалургДала мел кхоьллина х1ума ю, Дала дуй боуш санна Шех а, Шен халкъах а.</p>"
5791,Буьйсанах а дуй боу Ас‚ иза дIайолаелча.,
5792,"Цу чохь дуй бац ткъа хьекъал долчунна? /Бу, Делора!/",
5793,Хьоьга ца кхечира /хIай Мухьаммад/‚ хIун дира хьо Кхиош-кхобуш волчо Iадашца<sup>1</sup>?,<p>ХIуд пайхамаран халкъ‚ шайн керстаналла бахьанехь Дала хIаллакдина долу.</p>
5794,Шайн бIогIамаш долчу ирамашца<sup>1</sup>а?,"<p>Iадийн цхьа тайпа‚ цIенош лекха деш хилла уьш‚ цундела аьлла ""бIогIамаш берш"". Шаьш лекха хилла аьлла а ду.</p>"
5795,Ишттанаш бу уьш шайх теранаш махкахь кхин кхоьллина боцуш.,
5796,"Самудашца<sup>1</sup>а, атагIахь тархаш (чараш) туьстуш /цIенош деш/ хиллачу?",<p>Салихь пайхамаран къам.</p>
5797,Хьостамаш<sup>1</sup>долчу ФирIавнаца?,"<p>Уьш куьйгех а, когех а тухуш, Iазап деш хилла цо шена муьтIахь цахиллачунна.</p>"
5798,Шаьш махкахь /Делан дозанех/ тIехбевла хилла болчу.,
5799,Дукха дира цара цигахь вон хIуманаш.,
5800,Царна тIе Iанийра хьо Кхиош-кхобучо тайп-тайпана Iазап.,
5801,"Баккъалла а, хьо Кхиош-кхобург /нахана/ тIехьожуш ву-кх /церан Iамалш тергал еш/.",
5802,"Адамо ша Кхиош-кхобучо зийча‚ Цо шена сий дича‚ ниIматаш делча‚ олу: ""Со Кхиош-кхобучо сий дина сан"".",
5803,"Амма Цо ша зийча‚ шена рицкъ кIеззиг делча‚ цо олу: ""Со Кхиош-кхобучо со сийсазаваьккхи<sup>1</sup>"".",<p>Дала адаман сийдар а‚ Цо иза сийзавар а дац цуьнан хьолах доьзна‚ ду цуьнан Iамалашка хьежжина.</p>
5804,ХIан-хIа! Боберан сий ца до аш.,
5805,Мискачунна даа хIума дала /нехан/ дегнаш айа ца до аш.,
5806,/Боберийн а‚ зударийн а/ ирс дууш ду шу чIогIа даарца.,
5807,Даьхни дезаш ду шу дукха дезарца.,
5808,Латта нисдийча‚ нисдеш‚ нисдеш /цунах д1асаяьржина чан хуьлуш/.,
5809,ВогIур ву<sup>1</sup>хьо Кхиош-кхобург а‚ малик а могIица − могIица.,<p>Делан омра догIур ду‚ тIеттIа-тIеттIа.</p>
5810,Оцу /къемат/дийнахь ялор ю (гучуйоккхур ю) жоьжахати. Оцу дийнахь дагадогIур<sup>1</sup>ду адамна. Стенна ду цунна /хIинца/ и дагадар?!,"<p>Къематдийнахь ша дуьненахь йина 1амал дагайог1ур ю адамна, ледарлонашна дохковер ву, тоба дан лууш хир ву. Х1инца цунах пайда бац.</p>"
5811,"Цо эр ду: ""Хьалхадаьккхина хиллехьара ас /диканиг/ сайн /хирг долчу/ дахарна"".",
5812,Оцу дийнахь Цуьнан (Делан) Iазап дийр дац цхьаммо а‚,
5813,Цхьаммо а буьхкур бац Цуьнан шад<sup>1</sup>.,"<p>Цхьаммо тухур яц цунна буржолаш −цхьаммо а дийр дац, Дала санна, Iазап.</p>"
5814,"/Делах кхоьруш хиллачаьрга эр ду/: ""ХIай синтем хилла долу са!",
5815,ДIадерза хьуо Кхиош-кхобучуьнга хьо реза долуш‚ хьайна /Дела а‚ маликаш а/ реза долуш‚,
5816,ДIакхиа Сан /дикачу/ лешка‚,
5817,"Чу гIо Сан ялсамани"".",
5818,ХIан-хIа! Дуй боу Ас хIоккху гIалих (Макках).,
5819,Хьо /хIай Мухьаммад/ хьанал<sup>1</sup>ву-кх цу гIалахь!,<p>Хьо вехаш ву. Цхьа кхечахь цуьнан маь1на иштта дина: хьуна хьанал ду хIинца Маккахь тIом бина и керстанех паргIатяккха.</p>
5820,Дех (Адамах) дуй боу Ас‚ цо дуьнена ваьккхинчух а (цуьнан доьзалах − нахах):,
5821,Оха кхоьллина адам халонгахь<sup>1</sup>.,<p>Дуьненахь а‚ эхартахь а (къинош диначара) баланаш хьоьгуш.</p>
5822,Цунна<sup>1</sup>моьтту-те шена тIехь цхьанна а ницкъ кхочур бац?,<p>Къурайшех цхьа нуьцкъала стаг Абуль-Ашад бин Калда‚ пайхамарца къуьйсуш хилла иза.</p>
5823,"Цо олу: ""Ас дуккха даьхни хIаллакдина<sup>1</sup>"".",<p>Пайхамарца къуьйсуш‚ цунна дуьхьал.</p>
5824,Цунна моьтту-те ша цхьанна гина вац?,
5825,Оха цунна ши бIаьрг ца бина?,
5826,Мотт а‚ ши балда а /ца дина/?,
5827,Оха нисвина иза /дикачунна а‚ вочунна а тIе боьдучу/ шина новкъа.,
5828,Ирхо<sup>1</sup>яхьан хьала ца гIирти иза.,"<p>Iамал еш къа ца хьегна. Дикчунна т1е г1ерташ, шен сица а, шайт1анца а къийсам ца латти цо.</p>"
5829,Хьоьга стено хаийтина‚ иза хIун ирхо яхьар ду?,
5830,Лай азатваккхар<sup>1</sup> ду.,<p>Лай паргIатваьккхина дIахецар.</p>
5831,Я хIума яор ду мацалла йолчудийнахь,
5832,Шен гергара долчу боберана‚,
5833,ЧIогIа къоьлла йолчу мискачунна.,
5834,ТIаккха /иза дахь/ хир ву иза иймандиллинчарах а‚ вовшашка собаре хила олуш весет диначарах а‚ вовшашка къинхетаме хила олуш весет диначарах а.,
5835,Уьш бу аьтту агIонан (ялсаманин) дай.,
5836,Тхан аятех цатешнарш − уьш бу аьрру агIонан (жоьжахатин) дай.,
5837,Царна хир ю /шен неIарш царна тIехь/ д1акъевлина цIе<sup>1</sup>.,"<p>Шена чу х1умма йог1ур йоцу, шаьш цкъа а чуьра арабевр боцу жоьжахатин ц1е. И дешча, х1ара до1а дар дика лерина: اللهم لا تقتلنا بغضبك، ولا تهلكنا يعذابك، ونجتا من ذلك يا رب Везан дела, Ахь ма дайалахь тхо Хьан оьг1азаллица, х1аллак ма делахь тхо Хьан 1азапаца, хьалхадахалахь тхо оцунах, х1ай веза Дела!</p>"
5838,Малхах дуй боу Ас‚ цуьнан лепарх а.,
5839,"Баттах а дуй боу Ас‚ иза цу /малхана/ тIаьхьахIуттуш /кхеташ, иза дIабуьзча/.",
5840,"Дийнах а дуй боу Ас, иза цо (малхо) къагош.",
5841,Буьйсанах а дуй боу Ас‚ цо и (малх) дIахьулбеш.,
5842,Стигланах а дуй боу Ас‚ и хIоттинчух а (Делах).,
5843,Лаьттах а дуй боу Ас‚ иза даржинчух<sup>1</sup>а (Делах).,"<p>Латта даржина ду бохург дуьхьал дац и горга ду бохучунна. Даржина ду иза т1ехь нахана баха а, ялта ден а атта хиларца.</p>"
5844,Сих а дуй боу Ас‚ иза дIанисдинчух а (Делах).,
5845,Цо (Дала) кхетийна и (са) къа дарах а‚ /Делах/ кхерарах а.,
5846,Декъала хили и /са дика Iамалш ярца/ ц1андийнарг.,
5847,Декъаза хили и /са вон Iамалш ярца/ бехдийнарг.,
5848,Харцдира /Делан дин/ самудаша<sup>1</sup>шаьш тIех тиларца.,<p>Самудаш −Салихь пайхамаран нах‚ шайн къинош бахьанехь Дала хIаллакбина болу.</p>
5849,Сихвелира царах уггар декъазниг<sup>1</sup>/Дала яийтинчу эмкална урс хьакха/.,<p>Цуьнан цIе хилла Къадар. Уьш реза болуш цо урс хьекхира Дала шаьш ехна яийтинчу эмкална.</p>
5850,"Элира цаьрга Делан элчано (Салихьо): ""(Шу ларлолаш зен дарх а) Делан эмкална, (новкъарло ярх а) цунна хи мала<sup>1</sup>"".",<p>Царна рагI хIоттийна хилла: цхьана дийнахь цунна хи мало дезаш‚ вукха дийнахь −кхечу эмкалашна.</p>
5851,Цара иза харцвира‚ цу /эмкална/ урс хьаькхира. Шаьш Кхиош-Кхобучо церан къа бахьанехь уьш хIаллакбира − /цу хIаллакбарехь/ цхьанисбира‚,
5852,Цуьнан тIаьхьенах Иза ца кхоьру.,
5853,"Буьйсанах дуй боу Ас, /цо Iалам боданца/ дIахьулдеш‚",
5854,"Дийнах а дуй боу Ас‚ иза серладаьлча,",
5855,"Ша борша а, сте а адам кхоьллинчуьнца (Делаца) а дуй боу Ас<sup>1</sup>:","<p>Борша а, сте а, тайп-тайпана адам кхоьллинчу Шеца дуй боу Дала. </p>"
5856,"Баккъалла а, шун къахьегар<sup>1</sup>тайп-тайпана ду-кх!",<p>Iамалш. Цхьаберш ялсаманин Iамалш еш‚ важаберш −жоьжахатин.</p>
5857,Амма ша /шен даьхни/ д1аделларг а (харжаш еш Дала бохучу новкъахь)‚ /Делах/ кхийринарг а‚,
5858,Ша уггар хазниг<sup>1</sup> бакъдинарг −,<p>Дика 1амал йинчарна Дала кечйина йолу ялсамани.</p>
5859,Оха цунна атта дийр ду аттачунна (дикчу 1амална) тIе /водар/.,
5860,Амма ша пис хилларг‚ /дуьненан/ хьал лехнарг<sup>1</sup>а‚,"<p>Сабунис Далла 1ибадат дарах мукъа хилларг, аьлла даьстина и дош. 1аьрбашха أستغنى кхачо яр, х1ума шена цаэшорбохург ду. Т1аккха аятан маь1на хуьлу:Делан новкъахь харж ца еш верг, Далла 1ибадат цадарах кхачо еш верг.Цхьа кхечахь Ша шена доладан тарлур ду моьттуш верг, аьлла ду.</p>"
5861,Ша уггар хазниг харцдинарг −,
5862,"Оха цунна атта дийр ду халачунна (вочу дахарна дуьненахь а, эхартахь а) тIе (водар).",
5863,"Цунна пайдане хир бац цуьнан бахам, иза кIелвисча /жоьжахате вохуьйтуш/.",
5864,"Баккъалла а, Тхуна тIехь бу нийса некъ /иза билгалбаккхар/.",
5865,"Баккъалла а, Тхан ду тIаьхьарниг а‚ хьалхарниг а (эхарт а‚ дуьне а).",
5866,Ас кхерам тесина шуна алу кхуьссучу цIарца.,
5867,ЧугIур вац цунна уггар декъазаниг бен‚,
5868,"Ша /дин/ харцдина хилла волу, /цунах/ дIавирзина волу.",
5869,Цунах генаваьр ву уггар /Делах/ кхоьруш верг‚,
5870,"Шен бахам ша цIанвалан (закатна, сагIина) д1алуш верг‚",
5871,Цхьангара шена бекхамна дика ца лоьхуш<sup>1</sup>‚,"<p>Ша нахана дика деш, цаьргара бекхамна хIума эца ца гIертарг. ХIара аят доьссина Абу-Бакран хьокъехь: керстанаша бусалба дин бахьанехь таIзар деш волу Билал, царна алссам мах белла, ийцира цо. Иштта Iазапах а, лоллах а паргIатваьккхира Абу-Бакра Билал.</p>"
5872,Уггар лакхахь волчу ша Кхиош-кхобучун юьхь езар бен<sup>1</sup>.,<p>Ша деш долу дика хIума Делан дуьхьа деш верг.</p>
5873,Т1аьхьа реза хир ву иза /Дала ялсаманехь шена деллачу ниIматашна/.,
5874,Iуьйренах дуй боу Ас‚,
5875,Буьйсанах дуй боу Ас‚ иза бода бахьаш дIатийча:,
5876,Хьо д1а ца тесна хьо Кхиош-кхобуш волчо‚ вац Иза хьоь безам байна а<sup>1</sup>.,"<p>Пайхамаре (Д.с.х.ц.) аяташ ца дуссуш цхьа 15 де а даьлча, керстанаша аьлла цуьнга: ""ДIатесна хьан Дала хьо‚ хьоьга безам а байна Цунна"". Царна жоп луш доссийна хIара сурат. И сурат шен дешча, пайхамара ""АллахIу акбар"" аьлла, дукха хазахетна. Цундела и дешначул тIаьхьа, цул тIаьха догIу дерриг сураташ дешначул тIаьхьа ""АллахIу акбар"" алар суннат ду. Сабунис х1ара сурат доссоран бахьана лерина х1ара дийцар: Делан элча дег1ехь шовкъ йоцуш шина-кха буьйсана хьала ца г1аьттина. Абу-Лах1абан зуда Умм-Джамиль еана, олуш: «Со дог дохуш ю хьан шайт1ано хьо д1атесна хиларе! Хьуна гергадог1уш ца гина и суна шина-кха буса».</p>"
5877,ТIаьхьарниг (эхарт) тоьлуш ю хьуна хьалхарчул (дуьненал).,
5878,ТIаьхьа лур ду хьо Кхиош-кхобуш волчо хьуна − хир ву хьо реза.,
5879,Хьо ца карийра Цуна бобер<sup>1</sup>? Цо хьо тIеийцира.,"<p>Жима волуш да-нана а делла боберахь висна хилла элча. Делан элчанан да 1абдуллах1 велира и ненан кийрахь волуш, нана Аминат д1акхелхира цуьнан ялх шо долуш. Т1аккха и кхебира цуьнан ден дас 1абдул-Мут1алибо ша валлалц, Мухьаммадан барх1 шо кхаьчча. Т1аккха и т1елаьцира цуьнан ден вашас Абу-Т1алиба. Цо дика 1алашвора Мухьаммад и 40 шаре ваьлла пайхамар хиллачул т1аьхьа а. Абу-Т1алиба ч1ог1а г1о дора пайхамарна, цхьанна мостаг1чуьнга цунна зен ца дойтуш, ткъа ша валлалц керстаналлехь виснехь а.</p>"
5880,Хьо карийра Цунна (нийса дин довза) ваьлла лелаш<sup>1</sup>− Цо хьо нийсачу новкъа виллира.,"<p>Къуръанчохь ضالا Дзаллянаьлла ду. Цуьнан т1ехула маь1на Тилавеллачу хьолехьхуьлу. Амма пайхамарш нийсачу новкъах тилабаларх Дала 1алашбина бу. Т1акка Делан дешан маь1на хуьлу Делан ц1ена дин лоьхуш ваьлла лелаш бохург, Имам Джаляло иштта даьстина и аят: «Хьо карийра Цунна хьо х1инца шена т1ехь волчу Шари1атана генахь – т1аккха Цо т1енисвира хьо цунна». Ибн-1аббаса аьллаТилавелла вара жима волуш Маккан урамашкахула лелаш. Кхечахь Тилавелира шен ден вешица Шам воьдуш новкъахьаьлла а ду. Тоьлушдерг вай хьалха хьахийнарг ду, Дала дика хаа.</p>"
5881,Хьо карийра Цунна къе − Цо хьо хьоле хилийтира<sup>1</sup>.,"<p>Дала боху элчане хьо пекъар вара т1аккха Ша хьуна йохк-эцар яран бахьанаш каройтуш, хьал долу зуда Хадижат ялойтуш, хьоле хилийтира хьо.</p>"
5882,Ахь ма белахь боберана ницкъ<sup>1</sup>‚,"<p>Дала Ша пайхамарна делла ни1маташ дийцина ваьлча, кхаа х1уманца весет до цуьнга: боберашца дика хилар, мискачунна саг1а далар, Делан ни1мат хьехадар.</p>"
5883,Ахь ма тохалахь /сагIа/ дуьйхург духа.,
5884,Ахь хьехаделахь хьан Кхиош-кхобучун ниIмат<sup>1</sup>.,"<p>Дийца нахе Делан къинхетамах а, Цо хьайна деллачу ни1матех а лаьцна. Делан ни1матах дийцар – Далла шукур дар ду. Аль-Алусичо боху, и аят туьдуш: хьо бобер дара, тиларчохь вара, миска вара – Дала т1еийцира хьо, Цо нийсачу новкъа виллира хьо, Цо хьоле хилийтира хьо. Оцу кхаа хьолехь хьайна хилла Делан ни1маташ диц ма делахь: хьо а хилалахь бобераца хьена-мерза, саг1а дуьйхучух къинхетаме. Байлахь хилар а, мискалла а 1евшина ахь, х1инца нах нисбелахь нийсачу новкъа, Дала хьуо нисварх терра.</p>"
5885,Оха д1а ца деллира /пайхамаралла даларца/ хьан дог /хIай Мухьаммад/?,
5886,ДIабаьккхира хьуна тIера мохь<sup>1</sup>‚,"<p>Пайхамар хилале хьалха хилларг. Тоьлашха дерг ду Сабунис аьлларг:кхузахь وزر мохьбохург къа дац: къинойх элчанаш Дала ларийна бу. Кхузахь Далла луург пайхамаро ша къахьегарца дина цхьацца х1уманаш ду, т1аьхьа Дала шена бехк баьккхина долу,т1аккха гечдина долу: мунепикъийн бехказлонашца царна г1азотах бухабиса бакъо ялар, Бадран йийсарш дуьхьал мах эцна парг1атбахар, б1аьргаш боцу 1абдуллах1 т1евеъча, юьхь хабаяр…Пайхамаршкара яьллачу ледарлонехмохьаьлла Дала уьш царна хала хуьлуш хиларна.</p>"
5887,Хьан букъ ша гIелбина болу.,
5888,Оха даз ма дира хьо хьехавар.<sup>1</sup>,<p>Хьан цIе йоккхуш Сан цIерал тIаьхьа молла кхайкхарехь а‚ ламазехь а‚ салот дуьллуш а и. дI. кх.</p>
5889,"Баккъалла а, халонца атталла хир ма ду.",
5890,"Баккъалла а, халонца атталла хир ма ду.",
5891,"Хьуо паргIат ваьлча /ламаз дина/, къахьега /доIанаш дарца‚ я дуьненан рицкъ лахарца/.",
5892,Хьо Кхиош-кхобуш волчуьнга хьастало (Цуьнгахь долчунна тIегIерта).,
5893,Инжирах а дуй боу Ас‚ зайтунах<sup>1</sup>а‚,<p>Инжир а‚ зайтун а −Iаьрбийн махкахь долу стоьмийн дитташ (смоковница‚ маслина).</p>
5894,Синин<sup>1</sup>олучу ламанах а дуй боу Ас‚,<p>Муса пайхамарас Деле къамел дина болу лам - Синаъ.</p>
5895,ХIокху тешаме йолчу гIалах а (Макках) дуй боу Ас:,
5896,Оха кхоьллира адам уггар хазчу хьолехь.,
5897,"ТIаккха Оха дIаверзина иза уггар бухарчу хьоле (къанлой‚ тишлой. Муъмин стеган Iамал эшало, иза къона хиллачу замане хьаьжча‚ Дала цунна ял ло Шен дашца):",
5898,Ийман диллинарш а‚ дика Iамалш йинарш а боцурш − царна ю хедар йоцу ял.,
5899,Стено харцдойту хьоьга /хIай керста/ цул тIаьхьа а дин?,
5900,Ткъа Дела вац хьукам дечарах уггар /нийса/ хьукам деш верг<sup>1</sup>?,"<p>Хьадисехь ду: Делан элчано и дешна ваьлча олуш хилла: "" بَلى واٳِِنا على ذلك من الشاهدين Баля, ва ана Iаля заликя минаш шахIидийн"" (""ХIаъ, ву. Со а цу тIехь тешалла дечарех ву-кх""). И сурат дешна ваьлча, и алар суннат ду.</p>"
5901,Деша хьо Кхиош-кхобучун цIарца‚ Ша /Iаламаш/ кхоьллина волчу!,
5902,Цо адам кхоьллина цIийн улхах<sup>1</sup>.,<p>Ц1ийн улх – дукъаделла ц1ий.</p>
5903,Деша! Хьо Кхиош-кхобург ву уггар комаьрша верг.,
5904,Иза ву Ша Iамийнарг /адам/ къоламца.,
5905,Цо Iамийра адамна цунна цахуург.,
5906,"ХIан-хIа! Баккъалла а, адам тIехдолу /Делан дозанех/",
5907,Шена ша гуш хьал долчу хьолехь<sup>1</sup>.,"<p>Аят доьссина Абу-ДжахIалах лаьцна‚ шен хьолах а‚ доьзалах а дозалла деш‚ дин тIе ца оьцуш хилла иза. Абу-ДжахIалехь доьссинехь а, аятан хьукам юкъара ду, массарах а доьзна.</p>"
5908,"Баккъалла а, хьан Кхиош-кхобучуьнга ду /массеран а/ дIадерзар.",
5909,Хьуна гиний /хIай Мухьаммад/ и новкъарло еш верг (Абу-ДжахIал),
5910,"Лена (Мухьаммад пайхамарна), цо ламаз деш?",
5911,"Гиний хьуна, и (шена новкъарло йийриг Мухьаммад пайхамар) нийсачу новкъахь хиллехь?",
5912,Я /Делах/ кхерарца омра деш хиллехь?,
5913,Хьуна гиний и /ша пайхамарна новкъарло еш волу Абу-ДжахIал/‚ /Дела/ харцвеш хиллехь‚ /бакъдолчух/ дIавирзинехь?,
5914,Цунна ца хиъна-те Далла гуш дуйла?,
5915,ХIан-хIа! И ца сацахь‚ Оха дIаозор ву иза кIужалца /жоьжахате/‚,
5916,Харц йолчу‚ къинехь йолчу кIужалца!,
5917,Цо /гIо лоьхуш/ кхойкхийла шен гуламе<sup>1</sup>.,<p>Гулам −нийсархой‚ доттагIий.</p>
5918,Оха кхойкхур ду забанияташка<sup>1</sup>.,"<p>Забаният −керстанаш жоьжахате д1алохкур долу маликаш.</p><p>Билгалдаккхар: элчанан луьра мостагI Абу-ДжахIал хилла цунна новкъарлонаш еш, ламаз дан ца вуьтуш. Цо аьлла хилла: ""Суна Мухьаммад ламаз деш гахь, ас цуьнан лаг таIор ду"". Цкъа иза ламаз деш суьждане вахча, Абу-ДжахIала цуьнан коьрта тIе эмкалан боьха чокенаш Iанойтина хилла. Цунна инкарло еш доссийна и аяташ.</p>"
5919,ХIан-хIа! Цо бохург ма де ахь /хIай Мухьаммад/‚ /Далла/ сужуд де‚ /Цунна/ герга гIо /Iамал ярца/.,
5920,"Оха доссийна иза /Къуръан Лавхь махьфуз чуьра дуьненан стигла/ ""Лайлат-уль-къадр<sup>1</sup>"" олучу буса.","<p>Лайлат-уль-къадр −ليلة ألقدر нуьцIкъаллин буьйса. Рамазан беттан 23-гIа‚ я 25-гIа‚ я 27-гIа буьйса −Дала 1аламашкахь хиндерг билгалдоккху буьйса. 27-г1а буьйса ю бохург алсамо дийцина ду. Цу буса Къуръан доссийна цкъа доссорца Лавхь махьфузера дуьненан стигла, цигара Джабраил малико к1ез-к1еззиг доссорца пайхамаре доссийна 23 шарахь.</p>"
5921,Хьоьга стено хаийтина /хIай Мухьаммад/‚ и хIун буьйса ю Лайлат-уль-къадр?,
5922,Лайлат-уль-къадр буьйса дика ю эзар баттал<sup>1</sup>.,<p>Эзар беттан буьйсанел еза ю иза Iибадат дан.</p>
5923,Охьадуьссу маликаш а‚ Са а (Джабраил малик) цу чохь шаьш Кхиош-кхобучун пурбанца массо а гIуллакх эцна.,
5924,Салам-маршалла!.. Иза /хезар/ ду сатассалц<sup>1</sup>.,<p>Цу буса маликаша салам ло муъмин нахе сатассалц. </p>
5925,Ца хилира жайнан охIлах а‚ мушрикунех а болу керстанаш д1атилаш /шаьш тIехь хиллачу керста динах/ шайга къеггина делил далц<sup>1</sup>−,"<p>Мухьаммад пайхамар (Д.с.х.ц.) веъча жайнан ох1лах болчу а, мушрикунех болчу а цхьаболчу керстанаша шайн динах д1а а къаьстина ц1ена долу Ислам дин т1елаьцира.</p>"
5926,Делера элча (Мухьаммад пайхамар)‚ ша дуьйцуш /царна/ цIена долу хьарчораш<sup>1</sup>.,"<p>Хьарчораш −кхузахь: пайхамарша шайга доьссина аяташ Iалашдеш хилла цхьана хьарчина хIуманан тIе яздина; жайнаш. Вайн пайхамаре Къуръан доьссича, керстанех цхьаберш бусалба хилира. Цаьргахь доьссина и аяташ.</p>"
5927,"Царна чохь мехала долу яздинарш а (аяташ,хьукамаш) долуш.",
5928,Шайга жайна доссинарш бекъа ца белира шайга къеггина долу делил<sup>1</sup>деъначул тIаьхьа а бен‚,"<p>Жайнан ох1лах берш а бекъабелира тобанашка.Х1ор тобано а харцдора кхиндерг я шел хьалха хилларг. Иштта хьал хилча Делан жайна доссинчаьргахь а, муха (гома) хила деза х1окху мушрикунийн хьал, шайга цхьа а жайна ца доссинчу? </p>"
5929,"Цаьрга омра-м ца динера /деккъа/ Далла Iибадат де аьлла а бен‚ шаьш Цунна дог ц1ена хуьлуш _/дечу/ 1ибадатехь, бакъ долчунна (ИбрахIиман а‚ Мухьаммадан а динна) тIе тижаш‚ ламаз хIоттаде‚ закат ло аьлла бен. Иза ду нийса долу дин.",
5930,"Баккъалла а, жайнан охIлах а‚ мушрикунех а болу и керстанаш жоьжахатин цIергахь хир бу‚ гуттар цу чохь лаьтташ. Уьш вон халкъ ду-кх.",
5931,"Баккъалла а, ийман диллинарш а‚ дика Iамалш йинарш а − уьш дика халкъ ду-кх!",
5932,Церан бекхам шаьш Кхиош-кхобучун гергахь Iадн цIе йолчу ялсаманин бошмаш ю-кх‚ шайн бухахула оьхуш хиш а долуш‚ цу чохь уьш гуттар лаьтташ. Дела реза хили царна‚ уьш а хили Цунна реза. Иза ду ша Кхиош-кхобучух кхоьруш хиллачунна дерг.,
5933,"Латта ластича, ласторца /къематдийнахь/‚",
5934,Латто /шена тIера/ йозаллаш (шена тIехь мел йолу хIума − адам а‚ бежна а‚ дитт а…) аракхоьссича‚,
5935,"Адамо элира<sup>1</sup>: ""Цунна хIун хилла?""",<p>Эр ду къематде т1едог1уш.</p>
5936,"Оцу дийнахь цо шен хабар дуьйцур ма ду,",
5937,Хьан Кхиош-кхобучо шена хьехна ма-дду.,
5938,Оцу дийнахь нах тобанашца дIаоьхур ма бу шайн Iамалш шайга д1агайта.,
5939,Мискъалан зарратал<sup>1</sup>диканиг диначунна − иза гур ма ду.,"<p>Мискъала заррат – 1арбашха: مثقال ذرة Цхьа пайдабоцу жима х1ума, жимчу зингатан я жимчу буьртиган барамехь. Цхьана жимчу х1уманах олург. Цигахь Далла луург: адамо йина дика я вон 1амал, мел к1еззиг и ялахь а, тидаме оьцур йолуш ю Дала къематдийнахь. </p>"
5940,Мискъалан зарратал вониг диначунна − иза а гур ма ду.,
5941,/Шайн багара/ аз долуш тIехьаьдда йогIучу /говрех/ дуй боу Ас‚,
5942,"/Шайн бергашца лаьттах/ суйнаш кхуьссучу /говрех/ дуй боу Ас,",
5943,"Iуьйрана тIелетачу /говрех/ дуй боу Ас<sup>1</sup>,",<p>Кхузахь Дала кхаа тайпа говрашца дуй боуш бу. Уьш Делан новкъахь джих1ад дечаран говраш ю. Уьш язъеш лийрар ду Дала царца дуй баар.</p>
5944,"Цара аййира цигахь чан,",
5945,Цара гобира цигахь /мостагIийн/ тобанна:,
5946,"Баккъалла а, адам ша Кхиош-кхобуш волчун /ниIматашна/ керста<sup>1</sup>ма ду.",<p>Керста – кхузахь: адамо сиха дицдо Делан ни1маташ‚ ткъа шена хилла цатам гуттар дагахь буьту.</p>
5947,"Баккъалла а, иза цу тIехь /ша а/ теш ма ду.",
5948,"Баккъалла а, иза /дуьненан/ хьал дезарехь чIогIа ма ду.",
5949,Цунна ца хаьа: кешний чохь мел дерг аракхоьссича‚,
5950,"Дегний чохь мел дерг гучудаьккхича,",
5951,"Баккъалла а, уьш Кхиош-кхобуш верг оцу дийнахь царах дерг сов дика хууш вуйла?",
5952,Тухуш дерг<sup>1</sup>.,"<p>Тухуш дерг −къематде‚ шен халонаш халкъашна тIе тухуш долу.Цо вовшахдоккхур ду массо а х1ума: дегнаш кхераделла детталур ду, стигланаш дедар ду, латта лестор ду, лаьмнаш латтаца нисдийр ду …</p>"
5953,Иза хIун ду тухуш дерг?,
5954,Хьоьга стено хаийтина /хIай Мухьаммад/‚ и тухуш дерг хIун ду?,
5955,Оцу дийнахь адамаш хир ду даьржина цIоз санна‚,
5956,Лаьмнаш хир ду къовзина тIаргIа<sup>1</sup>санна.,<p>Шайн меттигех даьхна‚ лаьттаца нисдина.</p>
5957,Амма шен терза язъелларг (дика Iамалш совъялла) −,
5958,Иза хир ву /ша/ реза волчу дахарехь /ялсамани чохь/.,
5959,Амма шен терза яйелларг (дика 1амалш к1еззиг хилла) −,
5960,"Цуьнан нана ""хIавия""<sup>1</sup>хир ю.",<p>ХIавия −هاوية Iин‚ берд. Кхузахь: жоьжахати.</p>
5961,Хьоьга стено хаийтина /хIай Мухьаммад/‚ иза хIун ю?,
5962,Алу туьйсу цIе /ю иза/!,
5963,Шу духатоьхна /Далла гIуллакх дарах/ шун /даьхница а‚ доьзалшца а/ алсамдийларо,
5964,Шу кешнашка дерзалц (дIакхалхар тIехIотталц Дела дага ца вогIу шуна).,
5965,ХIан-хIа! ТIаьхьа хуур ду шуна!,
5966,ТIаккха а хIан-хIа! ТIаьхьа хуур ду шуна!,
5967,"ХIан-хIа! Шу хууш делхьара бакъ долу Iилма,",
5968,Шуна ганне а гур ма яра жоьжахати.,
5969,ТIаьхьа /эхартахь/ шуна ганне а гур а ма ю иза /шайн/ бIаьрга.,
5970,ТIаккха шуьга хаттанне а хоттур ма ду оцу /къемат/дийнахь /шуна дуьненахь хиллачу/ ниIматех<sup>1</sup>.,"<p>Муслима Абу-Х1урайратах дийцира: «Цхьана дийнахь я буса Делан элча (Д.с. х. ц.) аравелира. И дуьхьакхийтира Абу-Бакраца а, 1умарца а. Цо цаьрга хаьттира : « Шу шиъ стено арадаьхна шайн ц1еношкара иштта хан йоцчу хенахь?» </p><p>«Мацалло, х1ай Делан элча»,- жоп делира цу шимма. Делан элчано элира: «Валлах1и, шу арадаьхинчо со а ара ма ваьккхи!» Т1аккха уьш цхьаьна цхьа ансарех стаг волчу баьхкира. И ц1ахь вацара, цуьнан зудчунна х1орш гича, цо элира: « Марша дог1ийла, хьоме хьеший!» Дукха хан ца йоллуш, шен ц1ийнан ох1ланна хи тодан ваханчуьра ц1а кхечира х1усамда. Пайхамар а, цуьнан накъостий а гича, цо элира: « Алхьамдулиллах1! Таханчул беза хьеший ца хилла шен». И д1авахара - сихха шена чохь мадйалаза ерш а, екъа а, т1еда а хурманаш йолу тускар дахьаш юхавирзира, олуш: «Яа!». Цо схьаийцира урс. Делан элчано (Д.с.х.ц.) элира: «Варелахь! Шура лург ма белахь!» Цо уьстаг1 бира хьешашна. Цара цуьнах к1еззиг жижиг диира, хурманех х1ума кхеллира, т1е хи мелира. Шаьш буьзча, хьогалла а д1аяьлча, пайхамаро элира Абу- Бакре а, 1умаре а: « Сан са Шен карахь долчу Делах дуй ма боу ша, оцу ни1матах шуьга хоттур долуш ма ду къематдийнахь. Шу  ара- дехира шайн ц1еношкара мацалло, х1ара ни1мат шайх хьакха даллалц юха ца дирзира».</p>"
5971,Заманах<sup>1</sup>дуй боу Ас:,"<p>Заманца (1аьрбашха: العصر ) дуй боу Дала, цуьнан маь1на дукха доккха дуйла хаийта. Замано д1алуьсту массо а х1ума, д1аерзайо массо а чов а. Иштта малхбузен хенах а олу 1аср ( العصر), цуьнца дуй боу Дала, 1уьйренах санна.</p>"
5972,"Баккъалла а, адам эшамехь<sup>1</sup>ма ду‚",<p>Эшамехь – шена зен деш дика 1амал цаярца.</p>
5973,"Ийман диллинарш боцурш а‚ дика 1амал йинарш боцурш а, вовшашка бакъдолчуьнца (ийманца‚ динца) весет динарш а‚ вовшашка собарца весет динарш а боцурш<sup>1</sup>.","<p>Х1окхахь Дала хоуьйту адаман декъала хилар 4 х1умнех доьзна хилар: 1) ийман ; 2) дика 1амал яр; 3) бакъдолчуьнца весет дар; 4) собарца весет дар. Адам декъала хир дац цуьнгахь шегахь ийман а, дика 1амал а ца хилахь, кхечарна бакъдерг а, собаре хилар а и хьоьхуш вацахь.</p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p><p></p>"
5974,Боккха бāла бу массо а /нахах/ луьйш<sup>1</sup>волчунна а‚ /нах/сийсазабеш<sup>2</sup>волчунна а‚,"<p>Нахах луьш верг – 1аьрбашха: همزة Х1умаза(цхьаъ –همّاز Х1аммаз) – нахах т1ехьашха дукха луьйш верг, г1ибаташ дохуш берш, царна 1иттарш еш берш.</p> | <p>Нах сийсазабеш верг – 1аьрбашха: لمزة Лумаза(цхьаъ – لمّاز ) Ламмаз– нах аьшнашбеш верг, нехан кхачамбацарш луьйхаш верг (б1аьрг те1ош, ц1оцкъамаш хьедеш).</p>"
5975,Ша /дуьненан/ хьал гулдеш хиллачу и дагардеш хиллачу<sup>1</sup>‚ /массо а хIуманна дуьхьал/ иза кечдеш хиллачу.,"<p>И доссина пайхамарах луьйш хиллачу Аль-Ахнас бин Шарикъ, Умаят бин Халф‚ Валид бин МугIират, кхечарах лаьцна.Цуьнан хьукам юкъара ду, массарех а доьзна.</p>"
5976,Иза моьттуш ву шен хьоло ша гуттар латтор ву /дуьненахь‚ ца волуьйтуш/?!,
5977,ХIан-хIа! Иза кхоссанне а кхуссур ву кийсакаш еш йолчу хIуманна чу<sup>1</sup>.,<p>Жоьжахати‚ чу кхоьссина хIуманах кийсакаш еш йолу.</p>
5978,Хьуна стено хаийтина‚ иза хIун кийсакаш еш йолу хIума ю?,
5979,"Делан цIе ю иза, латийна йолу‚",
5980,Ша дегний тIе ер йолу.,
5981,"Баккъалла а, иза царна тIехь нартол<sup>1</sup>йолуш хир ю‚","<p>Нартол −тховкIело.Цуьнан маь1на ду и жоьжахати царна т1ехь д1акъевлина хир ю, царна х1умма а чу ца йог1уш, бохург. </p>"
5982,Дахдинчу бIогIамаш тIехь<sup>1</sup>.,"<p>Жоьжахати чохь берш з1айнашца бихкина хир бу, буржолаш а тоьхна дахдинчу б1ог1амаш т1ехь.</p>"
5983,Хьоьга ца кхечира /хIай Мухьаммад/‚ хIун дира хьан Кхиош-кхобучо пилан дайх<sup>1</sup>?,"<p>Махьмуд а‚ цуьнан накъостий а‚ (Йеменан паччахь АбрахIат а‚ цуьнан эскар). СанIа олучу Йеменан гIалахь цара йина хилла килс‚ Макка хьажцIа боьду нах цунна тIе берзийтархьама.Гонахьарчу 1аьрбашна и ца дийзира.Царах цхьаммо цуьнан пенех боьхалла хьекхира, и сийсазаеш. Абрах1ат ч1ог1а оьг1азвелира, цо дуй биира ша Маккахь долу хьаьжц1а-Ка1ба дохор ма ду аьлла. Нуьцкъала эскар а гулдина уьш богIуш хилла пилий тIехь Маккара хьажцIа дохо. Дала хIаллакбина уьш сурата тIехь Ша ма дуьйцу. Дала царна дуьхьалдаьккхира Шен ледара эскар – олхазарийн ж1уга, х1ор олхазарехь кхо т1улг болуш.</p>"
5984,Церан мекарло тиларчохь ца хилийтира Цо?,
5985,"Царна тIедахийтира Цо олхазарийн жIуга,",
5986,Цара кхуьссуш царна т1е багийначу поппаран тIулгаш<sup>1</sup>.,<p>Бекъачу поппарах хилла т1улгаш. Иза хилла Мухьаммад пайхамар (Д.с.х.ц.) винчу шарахь (пилан шо) – насарийн терахьца – 570 шо.</p>
5987,Цо хилийтира уьш /бежнийн/ Iийшина докъар санна.,
5988,/Пилан дай хIаллакбира Дала/ Къурайшийн барт хилийтархьама‚,
5989,Церан барт хилийтархьама /йохка-эцарна/ новкъабовла Iай а /Йеменан махка/‚ аьхка а /Шаман махка/.,
5990,Цара Iибадат дойла хIокху /Маккахь долчу хьаьж/ цIийнан Дена (АллахIана)‚,
5991,Уьш мацбеллачул тIаьхьа царна даа хIума деллачу‚ царна /пилан дайшкара/ кхерам хиллачул тIаьхьа уьш маьршабаьхначу.,
5992,Хьуна гиний /хIай Мухьаммад/ и дин харцдеш верг?,
5993,Иза ву бобер (беда) шен хьакъах (бакъонах) духатухуш верг.,
5994,Мискачунна даа хIума дала /нахана/ дага ца доуьйту цо<sup>1</sup>. (Ша муххале а ца ло).,<p>ХIара сурат доьссина Аль-Iас бин Ваил я Аль-Валид бин МугIират ц1ерш йолчу мушрикунашкахь‚ уьш хилла иштта Далла дуьхьалбевлина.</p>
5995,Боккха бāла бу ламаз дечарна‚,
5996,Шаьш дечу ламазах терго еш боцчу<sup>1</sup>‚,<p>Делан элчано аьлла уьш бу ламаз шен хенал т1аьхьатоьттуш берш. Кхузахь Далла луурш мунепикъаш бу шайн дегнашкахь ийман доцу.</p>
5997,Шаьш /нахана/ гайтархьама /ламазаш деш/ болчу‚,
5998,Шаьш /нахе ханна пайдаэца/ цIера салпал<sup>1</sup>яла магош боцчу.,"<p>Оцу аято вайна гойту кертара цхьацца пайда оьцу х1ума: бел, диг, яй, иштта кхиерш нахе юхалург лело ялар Далла дукхадеза х1ума дуйла, лулахочун хьаккхах и дуйла.</p>"
5999,"Баккъалла а, Оха делира хьуна /хIай Мухьаммад/ дуккха диканаш<sup>1</sup>.","<p>Дуккха диканаш – иштта гочдеш ю кхузахь суратан ц1е Аль-кавсар(1аьрбашха: الكوثر ). Дала боху пайхамаре: Оха делла хьуна гуттар лаьтташ долу дуккха диканаш дуьненахь а, эхартахь а: пайхамаралла, Къуръан, шапа1ат... Оцу диканех бу Дала элчанна ялсамани чохь лур болу хьаст Аль-кавсар. Сахьихь чохь ч1аг1делла ду: и ялсамани чохь Делан элчанна лур болу хьаст бу, шен хи мезал мерза а долуш , бос лол к1ай а болуш, мискан чомал хаза чам а болуш. Цкъа цу чуьра хи мелларг кхин цкъа а хьаглур вац. Цу чуьра хи малор ду Мухьаммадан умматан дикачарна, цхьацца дийцаршкахь ма- дара, элчано шен куьйга.</p>"
6000,Ахь ламаз де хьуо Кхиош-кхобуш волчунна‚ /гIурбанна/ бежна<sup>1</sup>урс а хьакха.,"<p>Къуръан чохь деъна إنحرинхьар(1ат1фан хьарф و т1етоьхна, ванхьараьлла). Дукха хьолехь эмкална урс хьакхарх олу иза. Эмкал хьахийна иза 1аьрбийн уггар деза даьхни долу деза. Вуьшта, г1урбанна мега эмкал а (ялхалг1ачу шаре яьлла), етт а (кхоалг1ачу шаре баьлла), уьстаг1 а (шолг1ачу шаре баьлла) (газа а (кхоалг1ачу шаре яьлла)). Цхьа эмкал а, цхьа етт а ворх1 стагана т1ера мега, уьстаг1 я газа цхьанна т1ера а бен ца мега. Кхин церан шарт1аш билгалдаьхна Шари1ато.</p>"
6001,"Баккъалла а, хьуна халахетийтинарг− иза ву хьуна цIога<sup>1</sup>доцург.","<p>Делан салам хиларг, элчанан божабераш дуьненахь буьсуш ца хилла. Цуьнан кIант Къасим дIакхелхича‚ Аль-Iас бин Ваил цIе йолчу мушрико, ваккхийведаш аьлла хилла‚ элчанан цIога хедда - тIаьхье йоцуш виси иза. Цуьнан г1уллакх и веллачул т1аьхьа чекхдер ду. Дала, элчанан дог оьцуш, боху: цIога доцуш вуьсур и ша‚ Оха хадор бу цунах Тхан къинхетам.Дуьненахь а вицлур ву, ткъа эхартахь цуьнан д1аверзар жоьжахате хир ду. Ткъа пайхамаран ц1е а, цо деънарг а гуттаренна а дуьсур, Делан ц1е яьккхича, цуьнан ц1е а йоккхуш. </p>"
6002,Ахь āла /хIай Мухьаммад цу керстанашка/<sup>1</sup>: «Х1ай керстанаш!,"<p>Маккан керстанаша аьлла хилла пайхамаре цхьана шарахь ахь тхан делашна - ц1ушна Iибадат де‚ тIаккха цхьана шарахь оха хьан Далла – Аллах1ана а Iибадат дийр ду‚ аьлла. Дала ца магийна иза.Тафсиран 1еламнаха бигалдаьккхина: шолг1ачу а, кхоалг1ачу а аяташа гойту мушрикунйн а, пайхамаран а (Д.с.х.ц.) шена 1ибадат дийриг цхьаъ цахилар: мушрикунийн делий ц1уш (жа1арш) ю, ткъа Мухьаммад элчанан (Д.с.х.ц.) Дела ар-Рахьман, ша т1ех къинхетаме волу Аллах1-Дела ву. Доьалг1ачу а, пхоьалг1ачу а аяташа гойту мушрикунаша а, пайхамаро а деш долу 1ибадат а кхоччуш цхьаъ цахилар. Ала бохучух тера хета: вай шена 1ибадат дийриг а цхьаъ вац, вай деш долу 1ибадат а цхьаъ дац. Суратан боккха чулацам бу: кхоччуш ширках ц1анвалар хьоьху цо. Цундела пайхамаро (Д.с.х.ц.) омра дора шен асхьабашка д1абоьшуш и сурат деша олий. Цхьацца хьадисашкахь цуьнан дозалла дуьйцуш, и нисдина Къуръанан доьалг1ачу дакъица.</p>"
6003,Ас Iибадат ца до аш Iибадат дечунна.,
6004,Шу а дац Iибадат деш ас Iибадат дечунна.,
6005,Со а вац (цкъа а) Iибадат дийр долуш аш Iибадат динчунна.,
6006,Шу а дац Iибадат дийр долуш ас Iибадат дечунна.,
6007,"Шуна шайн дин ду‚ суна сан дин ду"".",
6008,Делера гIо а деъча‚ /Макка йоккхуш/ толам а беъча<sup>1</sup>‚,"<p>Макка яьккхина хIижран 8-чу шарахь‚ Рамазан баттахь. ХIара сурат доьссинчул тIаьхьа пайхамара дукха олуш хилла: سبحان ألله و بحمده استغفر ألله و أتوب أليه ""СубхьаналлахIи ва бихьамдихIи‚ астагIфируллахIа ва атубу илейхIи"". Цуьнан Iожалла гергаеъна хилла. Иза дIакхелхина хIижран 11-чу шеран рабиIуль-авваль беттан 12-чу дийнахь (оршотде хилла иза) – насарийн терахьца 633 шо.</p>"
6009,"Хьуна гира нах, Делан дин чу буьйлуш тобанашца.",
6010,"Тасбахь де хьан Кхиош-кхобучунна хастамбарца‚ Цуьнга гечдар деха. Баккъалла а, Иза хилла т1етт1а тōба къобалдийриг.",
6011,ХIаллакхили Āлун ден<sup>1</sup>ший куьг и ша а хIаллакхили.,"<p>Алун да −Iаьрбашха:  أبو لهبАбу-ЛахIаб −пайхамаран ден ваша а‚ цуьнан уггар дуьхьал мостагI а. Элчано (Д.с.х.ц.), шен гергара нах гулбина, цаьрга ша шуьга ваийтина кхерамча ву аьлча‚ Абу-ЛахIабас аьлла хилла: «ХIаллакхила хьо‚ цуьнан дуьхьа гулдина хилла ахь тхо?» Ша кIелхьарваьр ву Iазапах шен хьолаца, аьлла цо. ТIаккха доссина Дала хIара сурат</p>"
6012,КIелхьар ца ваьккхи иза цуьнан хьоло а‚ цо карадинчо а<sup>1</sup>.,<p>Цо карадинчуьнца лууш дерг кхузахь цуьнан к1ентий бу аьлла. Цара а к1елхьарвоккхур вац и Делан 1азапах.</p>
6013,Вегар ву иза āлу йолчу цIаргахь‚,
6014,Цуьнан зуда<sup>1</sup>а /егар ю цIаргахь/ − дечиг кхоьхьург<sup>2</sup>.,"<p>Абу-ЛахIабан зуда Умм Джамиль хилла элча вогIучу новкъа кIохцалш кхуьссуш иза лазавайта.</p> | <p>Дечиг кхоьхьург – Ибн-1аббаса боху Дечиг кхоьхьургаьлла Абу-Лах1абан зудчух, цо нахана юккъе мотт кхехьарна, эладита даржорна, элчанца мостаг1алла лелорна. Ц1арга дечиг диллар нахана юккъехь мотт беттарца мостаг1алла яржоран маь1нехь ду. «Хьаммалата л-хьат1аб» фатхьица (а хьаркаца) доьшу и сийсаза ечу хьолехь. Цхьаболчу тафсиран 1еламнаха «Хьаммалату л-хьат1аб» даммица (у хьаьркаца) доьшу  وَامْرَأَتُهُ («цуьнан зуда а») бохучун на1т (сибат) лоруш. </p>"
6015,Цуьнан лага тIехь /хир/ бу хурманан диттан хьесан муш<sup>1</sup>.,"<p>Хурман диттан хьесан муш – иза ч1ог1а 1азап хир ду бохург ду. Дийцарехь, Умм-Джамилан логах дезачу жовх1арийн туьтеш хилла. Пайхамар х1аллакван харж йийр ю ша цаьрца, аьлла, дуй биъна хилла цо. Цундела боху Дала Ша царах хурман диттан хьесан муш хуьлуьйтур бу цуьнга ч1ог1а 1азап хьегийтархьама.</p>"
6016,"Ахь āла /хIай Мухьаммад‚ цу хьайга Делах лаьцна хоьттучаьрга/: ""Иза, АллахI<sup>1</sup>, цхьаъ ву /Шен накъост хиларх, да-нана хиларх, зуда‚ доьзалхо хиларх ц1ени а волуш/,","<p>Кхузахь Iаьрбийн АллахIша ма-дду далийна‚ тIе IатIкъам байтархьама. Кхечахь дукха хьолехь и дош ""Дела"" аьлла гочдеш яздина.</p>"
6017,"АллахI ву‚ гуттар Ша /цхьаннах воьзна а воцуш/ волуш верг ву /массарна а Ша оьшуш, Шена хIумма а ца оьшуш волу/.",
6018,Бер ца хилла Цуьнан‚ Иза Ша а ца ваьлла /дуьненчу/ дех-ненах.,
6019,"Ца хилла Цуьнца нислуш цхьа а"". (Вац Цуьнга тера цхьа а).",
6020,"Ахь āла: ""Со ларло сатасаран Деца<sup>1</sup>","<p>,2ХIара а‚ буха догIу сурат а доссоран бахьана ду: пайхамарна жуьгтийн Лабидо бозбуунча лелийна хилла‚ 11 шад бина‚ царна чу хIуп олуш. Пайхамар цомгуш хуьлуш хилла. ТIаккха Дала цуьнга и ший а сурат доссийна массо а вочу хIуманна дуьхьал. Цхьацца аят ша ма дийши, цхьаьцца шад бастлуш хилла. Т1аьххьарниг баьстича, и товелла, хьалаг1аьттира.</p>"
6021,Цо кхоьллинчу массо а вонах‚,
6022,Боданан вонах‚ цо /буьйсана Iалам/ дIахьулдича /гучуйолучу вочу хIуманах а ларло со/‚,
6023,Шеддаш беш цу чу хIуп олучу зударийн2вонах а /ларло со/‚,
6024,ХьагI лелочун вонах а /ларло со/‚ цо хьагI йича.,
6025,"Ахь āла: ""Со ларло нах Кхиош-кхобучуьнца<sup>1</sup>‚","<p>Кхиош-кхобург – رب . Хьалха деана оцунах лаьцнарг. Массо а нах кхоьллинарг, уьш кхиош, царна рицкъ луш кхобург, церан г1уллакхашка, хьашташка хьоьжург. И дерриг а чудало Делан رب Рабббохучу сибато.</p>"
6026,Нехан Паччахьаца<sup>1</sup>‚,"<p>Паччахь – ملك Малик.Массо а нах Шен долахь болу, церан хьакъ-бакъ волу паччахь. Цу Делан сибато гойту гуттаренан долу, хьакъ-бакъ долу паччахьалла Делан дуйла. Цхьайолчу къирааташкахь (дешаран кепаш) и деъна مالك мᾱлик –Шен карахь массо а х1ума долахь верг.</p>"
6027,Нехан Делаца<sup>1</sup>,<p>Дела – اله Илāх1. Массо а наха Шена 1ибадат дан хьакъ волу Дела –Аллах1.</p>
6028,"Васвасалла (дагчу догIу вон мел дерг) кхуьссучу‚ Делан цIе яьккхича, додучу /шайтIанан/ вонах‚",
6029,Ша васвасалла кхуьссуш долчу нехан дегнашка‚,
6030,"Жинийх а ду /и шайтIа/‚ нахах а ду"".",
